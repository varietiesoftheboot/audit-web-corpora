pms	classification	notes
Grasse a l'é na sità e comun-a fransèisa, postà ant j'Alp Marìtime an Còsta Asura, an sij contrafòrt dle prealp. Sò nòm a ven, peul desse, da Crassus o Grassus, un rich propietari ëd tère. A conta 49100 abitant. La comun-a a l'ha arseivù l'arconossiment ëd Sità e pais d'art e dë stòria. Contnù 1 Ël sènter ëstòrich 2 Conomìa 3 Leu d'anteresse 4 Eveniment e manifestassion 5 Anliure Ël sènter ëstòrichModifiché Ant ël sènter ëstòrich a-i son na desen-a ëd ca medievaj ch'a testimònio ëd n'época ëd benesse ëd la sità. ConomìaModifiché Grasse a l'é un sènter amportant për la përfumerìa. A l'adoss l'atività dla sità a l'era ansentrà an sle pel. Al prinsipi dël sécol ch'a fa XVIII ij guantié-përfumé ëd Grasse as son organisasse an corporassion con dij sò statù. Ma a l'ancamin dël sécol ch'a fa XIX la concorensa dle ca parisin-e a l'ha obligà ij përfumé ëd Grasse a bandoné ël comersi dij prodot finì e a voltesse vers col ëd le materie prime. L'andustria dj'essense ëd fior a conta al di d'ancheuj na tranten-a ëd bòite a Grasse (7% dla gira d'afé mondial ëd l'andustria dij përfum). Le doe colture dominante a son: la reusa ëd maj a fior sempie e ël giussmin, la varietà a fior grande, entà ansima a dël giussmin oficinal. Peui a-i ven ël portugal a fruta amèra.	correct (natural sentence)	
Fërvé a l'é lë scond mèis ëd l'ann conforma al calendari gregorian. A conta 28 di (29 ant j'agn bissestij). Sò nòm a ven dal latin Februarius, visadì "(ël mèis) dij Februa". Cost-sì a l'é ël plural ëd Februus, ël nòm dij rit ëd purificassion che ij Roman a selebravo ai 15 dël mèis. Ël calendari roman antich a contava mach 10 mèis e 304 di, përché l'invern a l'era considerà na stason sensa mèis. Ël prim mèis ëd l'ann a l'era mars. Ij mèis ëd gené e fërvé a l'ha giontaje ël re Numa Pompili. Ant l'emisfer nòrd fërvé a l'é un mèis invernal, mentre che ant l'emisfer sud a l'é estiv e a corispond climaticament a nòst mèis d'ost.	correct (natural sentence)	
A confin-a con Algerìa, Repùblica Saharawi e j'"exclave" ëspagneule ëd Ceuta e Melilla. A l'é bagnà dal Mar Mediterani e da l'Océan Atlàntich. La capital a l'é Rabat. A l'ha na surfassa ëd 446.550 km² e a conta anviron 34 milion d'abitant. Anté ch'as treuvaModifiché Stòria modernaModifiché Ël Maròch a l'é stàit un protetorà dla Fransa e dla Spagna dal 1912 al 1956, quand ch'a l'ha otnù l'indipendensa.	correct (natural sentence)	
L'evolussion a l'é la stòria dle trasformassion ëd na spece animal o vegetal ant ël temp. Ant un sens pi largh, l'evolussion a l'é ëdcò la stòria dla vita an sla Tèra.	correct (natural sentence)	
Ant un sòlid le fòrse ëd coesion a son grande, përchè le molécole a son motobin davzin-e. Si ël sòlid a l'é s-ciapà, a l'é malfé possé le molécole davzin a basta përchè coste fòrse a torno a esse grande. Cand che na sbara ëd fer a l'é rota, ij tòch a peulo compon-se për da bin, ma sensa ch'a-i sia coesion. Doe plance ordinarie ëd véder o d'assel butà tacà a mostro pòca coesion, përchè as toco mach an pòchi pont, ma a l'é possìbil sulié coste surfasse a basta për che, an butandje a contat, le fòrse ëd coesion a dvento motobin grande.	correct (natural sentence)	
Charles Babbage a l'era nassù a Teignmouth, ant ël Devon, ël 26 dë dzèmber dël 1791 e a l'é mòrt a Londra ël 18 d'otóber dël 1871. Dël 1812 a l'é stàit, ansema a Peacock e Herschel an tra ij fondador ëd la Sossietà Analìtica, dont ël but a l'era ëd fé rivé an Anghiltèra ij dësvlup recent dla matemàtica europenga, adatene le notassion e arformé l'ansegnament. Dël 1816 Babbage a l'é vnù mèmber ëd la Sossietà Real e dal 1828 al 1839 a l'ha mostrà a l'università ëd Cambridge. Lë spron dàit da Babbage a la modernisassion ëd la matemàtica an Anghiltèra a l'ha përmetune ël dësvlup ant le desen-e d'agn apress, mersì, antra j'àutri, a Cayley, Sylvester e Hamilton. Motobin angignos, Babbage as anteressa a ancaminé dal 1812 a la fabricassion d'utiss mecànich për fé dij cont e dël 1823 a oten n'agiut dal goern për dësvlupé sò proget. Dël 1833 a progeta n'angign (da chiel ciamà Màchina Analìtica) bon a fé d'operassion aritmétiche mersì a dle schede forà, un cé dl'ordinator (le nòte ëd Babbage ch'a rësguardo s'angign a son ëstàite artrovà dël 1937). Sa màchina a l'é stàita pa realisà, përchè a soa época a-i mancava la precision técnica për fela marcé. Tutun Babbage a l'ha viagià (e a l'é vnù ëdcò a Turin dël 1840), për fela conòsse an virola. Sempe creativ, Babbage a l'ha travajà pr'amelioré ël sistema postal anglèis, a l'ha fabricà n'angign pr'ëmzuré l'andi e a l'ha progetà n'utiss për paré via le bes-ce për përmëtte ai treno ëd viagé sensa perìcoj.	correct (natural sentence)	
Saint-Denis a l'é na comun-a fransèisa ëd 94700 abitant (2004), la sità pi popolà dël dipartiment ëd Sen-a Saint-Denis, ant la region ëd l'Ìsola ëd Fransa.	correct (natural sentence)	
Trin (Trino an italian) a l’é un comun ëd 7.714 abitant [1] dla provincia ëd Vërsèj, an sla riva snistra ëd Pò. Contnù 1 Stòria 2 Leu d'anteresse 3 Aministrassion 4 Sità gemelà 5 Anliure esterne 6 Arferiment StòriaModifiché Dël 1631, con la convension ëd Cherasch, Trin a l'é vnùit cap-leugh ëd na provinsa dël ducà 'd Savòja che da Pò a rivava fin-a al Canavèis e a le pòrte ëd Turin. Dël 1763 a l'é stàit alvà al rangh ëd sità dal duca Carl Emanuel III. Leu d'anteresseModifiché La cesa ëd San Michel an Insula Cesa ëd San Michel an Insula Cesa ëd San Fransesch (na vira dedicà a Santa Marìa; a armonta al sécol ch'a fa X, ma a l'é stàita arcostruìa dël 1743)	correct (natural sentence)	
Lanuvio a l'é na comun-a dla region Lassio, provincia ëd Roma, con sirca 9.692 abitant . A s'ëstend për n'aira ëd 43 kilòmetr quadrà, con na densità ëd popolassion ëd 225 ab/km quadrà. A confin-a con Aprilia (LT), Ariccia, Genzano di Roma, Velletri.	correct (natural sentence)	
La lenga prussian-a ò Prussian a l'é na lenga mòrta dël prinsipi dël 1700; a l'era parlà dzortut an Prussia oriental.	correct (natural sentence)	
Sospel a l'é na comun-a fransèisa ant la region aministrativa dla Provensa-Alp-Còsta Asura, ant ël dipartiment ëd j'Alp Marìtime. As dëstend an sna surfassa ëd 62,39 km², con 3 394 abitant, con na densità ëd 54 abitant al chilòmeter quàder. La sità a resta an sle doe rive dla Bévéra, che dal sécol ch'a fa XI a son lià dal vej pont: an soa tor a l'avìo stabilije un pedage. Ël patron a l'é l'arcàngel Michel. Contnù 1 Stòria 2 Leu d'anteresse 3 Eveniment e manifestassion 3.1 Mërcà StòriaModifiché Dël V sécol a l'era sede ëd vësco. A l'é stàit comun-a lìbera dla Provensa, peui dla Savòja, ant l'età ëd mes. Dël sécol ch'a fa XVIII a l'é stàit contà con ij féod ëd Moulinet e Castillon. Sospel a l'era un pont ëd passage dla stra dla sal; ant ël sécol ch'a fa XI la località a l'era ciamà Hospitellum, miraco për la presensa d'un pòst ëd sosta butà su da l'órdin dj'Ospidalié. Dël 1944 a l'ha avù la Cros ëd guèra. Leu d'anteresseModifiché Catedral ëd San Michel Eveniment e manifestassionModifiché Durant le Baroquiales, festival d'art baròca la prima quindzen-a ëd luj, për tre di a Sospel as ten-o dij consert ëd mùsica baròca, animassion an sle stra, degustassion e via fòrt. MërcàModifiché Ël mërcà an ten la dumìnica 'd matin an piassa dla Cabraïa e al giòbia an piassa Gianotti. A San Michel as ten ël mërcà dij produtor regionaj.	correct (natural sentence)	
Sità davzin-e: Cassano allo Ionio, Castrovillari, Corigliano Calabro, San Lorenzo del Vallo, Tarsia, Terranova da Sibari Spezzano Albanese a l'é na comun-a dla region Calabria, provincia ëd Cosensa, con sirca 7.038 abitant . A s'ëstend për n'aira ëd 33 kilòmetr quadrà, con na densità ëd popolassion ëd 213 ab/km quadrà. A confin-a con Cassano allo Ionio, Castrovillari, Corigliano Calabro, San Lorenzo del Vallo, Tarsia, Terranova da Sibari.	correct (natural sentence)	
A confina a nòrd e a ovest con la Svìssera, a òvest con le provinse ëd Còm e Lech, a sud con la provincia ëd Bérghem e a est con la provincia ëd Bressia e il Trentin-Sud Tiròl (provinse ëd Trent e Bolsan).	correct (natural sentence)	
Grand Rapids a l’é na sità djë Stat Unì d'América an lë Stat ëd Michigan. A conta na popolassion ëd 188.040 abitant (2010).	correct (natural sentence)	
Casavatore a l'é na comun-a dla region Campania, provincia ëd Nàpoli, con sirca 19884 abitant . A s'ëstend për n'aira ëd 1.62 kilòmetr quadrà, con na densità ëd popolassion ëd 12274 ab/km quadrà. A confin-a con Arzano, Casoria, Nàpoli.	correct (natural sentence)	
La Castija-La Mancha (Castilla-La Mancha an ëspagneul) a l'é un-a dle 17 Comunità autònome ch'a formo ël Regn dë Spagna. A l'ha na surfassa ëd 79.463 km2 e a conta anviron 1.977.000 abitant. La capital a l'é Toledo. GeografìaModifiché La Castija-La Mancha as treuva al sènter ëd la Spagna e a confin-a con j'àutre Comunità autònome ëd Castija e León, Comunità ëd Madrid, Aragon-a, Comunità Valensian-a, Region ëd Murcia, Andalusìa e Estremadura. LengaModifiché Ël drapò dla Comunità Autònoma ëd Castija-La Mancha La lenga ufissial a l'é lë spagneul. A-i é pa 'd dialet né 'd lenga regional, da pòst che la region ëd Castija a l'é la banda d'orìgin dla lenga spagneula, ch'a l'é dita 'dcò Castijan (Castellano).	correct (natural sentence)	
Le lenghe dij segn dij ciòrgn a son nen lenghe ant ël sens normal ëd la paròla, che a ìndica pì che àutr le lenghe stòriche. Le lenghe dij segn dij ciòrgn a son ant tùit ij cas dij langagi a tùit j'efet. La pì part a l'é gropà a la tradission ëd në stat o ëd na scòla. Ma a-i é ëdcò dij cas foravìa, com col ëd la lenga dij segn adamorobe, che a l'é dovrà ant un vilagi dël Ghana, andoa ël 15% dle përson-e a l'é ciòrgn.	correct (natural sentence)	
La paròchia ortodòssa dël Patriarcà ëd Mosca a Turin a l'é dedià a San Massim (V sec.), prim vësco dla sità e Pare dla Cesa. La festa patronal a l’é ël 25 giugn (8 luj për j’ortodòss che a van daré al vej calendari). La paròchia a l’é staita fondà ant la Diocesi ëd Chersoné, tanme le autre cese dël Patriarcà ëd Mosca an Fransa, Italia, Svissera, Spagna e Portogal. Na comunità d’ortodòss italian a l’ha dait origin dël 1993 a la paròchia ëd San Massim dël di d’ancheuj. Al comensi ëd soa vita a l'avia nen na sede permanent, e a l'é staita ospitata an vaire pòst dla sità anans dë stabilisse dël 2001 a la cesa dël Santissim Redentor (v. fòto), an sla prima colin-a ëd Turin. Le funssion a seguo ël Tipich eclesiastich (model ëd nòrme e rubriche dël cult) dla Cesa russa; la lenga che as dovra ant le celebrassion a cangia conforma la proveniensa dij fedej: cole pì dovrà a son l'italian, lë slav eclesiastich e ël romen. Da na mira dij numer la pì part dij fedeli a ven da la Republica ëd Moldova, ma con na bondosa presensa d’ortodòss ucrain, russi e italian e bele d'autre nassionalità (Bielorussia, Romania, ex-Yugoslavia, Georgia, Bulgaria). Ant lë spirit missionari che da sempe a l’é tipich dla Cesa russa, nòstra paròchia, tacà a sò deuit ëd servissi pastoral dij fedej dël Patriarcà ëd Mosca (e donca dj’ortodòss ëd tradission slava) an Piemont e Valdosta, a sërca d’agrandì na comunità local genita e tuta dedicà a testimonié la Fé ortodòssa an Ossident. Ant l’anandiament ëd la paròchia j’ortodòss italian a son dasse da fé nen mach com organisador, ma belavans ant l'acheuj dij fedej imigrà an Italia. A rësguard ëd tuti j’anteressà a la vita della paròchia, i sërcoma ëd travajé a pro ëd la mediassion cultural dël messaggi dl'Ortodossia, dzortut con la tradussion an lenga local dij test liturgich e innografici dla Cesa. Convnù che la testimoniansa della Fé ortodòssa a peul nen esse dësgionta da l'arserca ëd relassion ideaj con ij rapresentant ëd le autre confession cristian-e, nòstra paròchia a ten an pé un dialogh ativ an sij tema dle vrità ëd fé con ij cristian ëd j’autri cult a Turin. I soma tutun obligà a arfudé minca proposta ëd concelebrassion ecumeniche (che a van a l’arzigh ëd minimalism dogmatich e soens ëdcò a col ëd confusion da la mira simbòlica). I l'oma car pitòst smon-e l’ardëscoerta dle rais dël cristianesim (e ëd tut lòn che i l’oma dësmentià ëd nòstra tradission eclesiastica comun-a) e travajé ansema a l'acheuj dj’imigrà e soa antegrassion ant la vita ëd nòstra sità. Tuti a san che un dij problema ëd bas dël cristianesim a l’é mantnì la vita ëd comunità; për noiautri a l’é cost n’ideal che a l’é mincatant malfé da realisé. Nòstre cese a son faite da gent ëd livej sociaj e culturaj bin diferent e ant l’istess temp separà da confin lenghistich e mentalità leugne antra ëd lor. Bele se la paròchia a l’ha gnun finansiament e as sosten mach mersì a la generosità ëd tuti ij fedej, i podoma nen dësmentié che motobin d’ortodòss che a son imigrà nen da vaire a son an condission econòmiche bin grame: a randa dël servissi cultual e a la vita ëd preghiera is doma donch da fé për sostnì për lòn che i podoma coj che a l’han pì da manca. Për savejne ëd pì: DAIT GENERAJ AN SLA PARÒCHIA Tutto il materiale presente in questo sito è pubblicato a scopo pastorale in totale buona fede d'uso. Chiunque avesse eccezioni o vantasse diritti di copyright è pregato vivamente di comunicarcelo via e-mail (tramite la rubrica "Cont@ttaci"), attestando le sue dichiarazioni comprovate. Ciò che in queste pagine non è frutto del nostro ingegno è di proprietà dei rispettivi e originari autori, creatori e compositori grafici.	correct (natural sentence)	
La tin-a a l'é 'l contenitor che a serv për fé beuje 'l most ant 'l procediment ëd fé 'l vin. A peul vesse ëd diferente forme e materiaj.	correct (natural sentence)	
San Xiao ëd San Xiao de Narón a l’é na paròchia che a aparten al munissipi (‘‘concello’’ an galissian) ëd Narón. Soa popolassion al censiment dël 2004 a l’era ëd 987 abitant (504 fomne e 483 òm) distribuì an 11 partìe ëd popolassion. Galissia | Provinsa ëd La Coruña | Paròchie ëd Narón Castro (Santa María) | Doso (San Lourenzo) | Narón | Pedroso (San Salvador) | San Xiao de Narón (San Xiao) | Sedes (Santo Estevo) | Trasancos (San Mateo) | O Val (Santa María a Maior)	correct (natural sentence)	
Na surfassa sférica a l'é na surfassa dont ij pont a son equidistant da 'n pont ciamà sènter. Sa distansa a l'é ël raj. Na surfassa sférica a sara na porsion dë spassi, visadì un sòlid, ciamà sfera: a l'é l'ansem dij pont dont la distansa dal sènter a l'é minor o ugual al raj. As parla ëdcò dë sfera sarà. L'ansem dij pont dont la distansa dal sènter a l'é pì cita dël raj as dis sfera duverta. Na sfera a l'é un sòlid ëd rotassion. Minca diàmeter a l'é n'ass ëd rotassion. Na surfassa sférica a l'é na surfassa nen dësvlupàbil. Volum e àreaModifiché Ël volum ëd na sfera ëd raj R a l'é 4 3 π R 3 {\displaystyle {\frac {4}{3}}\pi R^{3}} . L'àrea dla surfassa a l'é 4 π R 2 {\displaystyle 4\pi R^{2}} , visadì quatr vire l'àrea d'un sercc màssim. Antra tuti ij sòlid ch'a l'han ël midem volum, la sfera a l'é col d'àrea mìnima. StòriaModifiché A l'é stàit Archimede che, për prim, a l'é stàit bon a valuté ël volum ëd na sfera e l'àrea ëd na surfassa sférica.	correct (natural sentence)	
A l'é nà dël luj dël 2005, dòp ël faliment dël Torino Calcio, società fondà ij 3 dë dzèmber dël 1906, ma për efet dël "Lodo Petrucci" prima, e del nòm ëd marca catà dal Tribunal dij Falimènt dòp, cola neuva a l'é a tuti j'efet la prosecussion ëd cola veja. President ëd la società a l'é Urbano Cairo. Alenator ëd la squadra a l'é Ivan Jurić. Ël 3 dë dzèmber dël 2006, a lë stadi Olìmpich ëd Turin, a l'ha celebrà ij sò prim 100 ani con na gran festa che a l'ha vist marcé dzora 'l camp, dnans a 25.000 spetador, 100 giugador e antreneur che pì che d'àutri a l'han marcà soa stòria. Contnù 1 La stòria 1.1 La fondassion 1.2 Da j'achit a la prima guèra mondial 1.3 La costrussion dlë stadi Filadelfia 1.3.1 Lë scudet revocà 1.4 La prima Copa Italia 1.5 Ël Grand Turin 1.6 J'ani '70 1.7 Da la "B" a la final ëd la Copa UEFA 1.8 La crisi 1.9 Turin Fótbal Club 1906 1.10 L'artorn an Serie A 2 Da j'achit al di d'ancheuj La stòriaModifiché La fondassionModifiché Ant la sità 'l gieugh dël fótbal a l'é rivà a la fin dl'Eut-sent, cissà da la passion dj'industriaj svìsser e anglèis. Già dël 1891 ant la capital piemontèisa la società 'd fótbal "Antërnassional Turin", goernà dal Duca ëd j'Abruss, a l'é formasse; dël 1894 a Turin le squadre a son dventà doe con la fondassion dël "Football Club Turinèis". Ël neuv gieugh a l'ha avù un gran ésit, an superand tòst col dël balon, che a col temp a l'era lë spòrt con la bala pì apressià: dël 1897 a son nàite la "Ginàstica Turin" e la Juventus. Ij tre club turinèis ansema al Genoa a l'han fàit ël prim campionà, dl'8 ëd magg dël 1898 (ant ij midem di anté che a-i é staje l'Esposission Antërnassional) sël camp dël Motovelodromo Umbert I ëd Turin (davzin a l'Ospidal dël Morissian) che peui a l'han vinciù ij ross e bleu dël Genoa. Dël 1900, ël Football Club Turinèis as fond con l'Antërnassional ëd Turin, ma la vera svòlta për la squadra che an coj ani a l'é vestìa con na maja giàuna e nèira, a l'é ruvà dël 3 dë dzèmber dël 1906, ant na frèida sèira d'invern: ant la birarìa Voigt ëd Turin (ancheuj Bar Nòrman) an contrà Pero Mica, a l'é fasse n'aleansa con dij giugador ëd la Juventus, guidà da lë svìsser Alfredo Dick, che a l'era pa d'acòrdi con la sërnùa dla Juve dë dventé na società professionista. Da la fosion tra FC Turinèis e j'"ex" ëd la Juventus a l'é nàit ël FC Turin, che peui dël 1936 për decision dël goern fassista a cangërà sò nòm an Associassion Fótbal Turin. Da già che costa neuva società a l'é nàita an passand trames ëd le squadre pì veje quajdun a dis che a sia la società pì veja an tuta Italia. D'àutri a diso che la società pì veja a l'é la Prò Vërsèj fondà dël 1892 ma a venta armarché che la Prò a l'ha creà soa session ëd fótbal mach dël 1903 e che donca la società pì veja a dovrìa esse ël Genoa, fondà dël 1893. Da j'achit a la prima guèra mondialModifiché La neuva società a l'ha cangià ij sò color con ël granata e dzora ij motiv che a l'ha portà a cost cangiament a-i son vàire teorìe: a smija che la società a l'ha sërnù 'l granata përchè a l'era 'l color ëd la Brigà Savòja che, dosent ani anans, dòp la liberassion ëd Turin da l'assedi fransèis, a l'avìa pijà la decision d'adoté 'n fassolèt ëd color granata për arcordé 'l nunsi che an cola ocasion a l'era mòrt për anunsié la neuva dla vitòria. La prima partìa ofissial a l'é giugasse ël 16 dë dzèmber dël 1906, a Vërsèj contra la Prò, con la vitòria dël Tòr për 3 a 1: an cola ocasion ij turinèis a l'han ancora giugà con la veja maja giàuna e nèira dël FC Turinèis. N'ann dòp as gieuga 'l prim derby con la Juve (13 ëd gené dël 1907): ël Tòr a l'ha vagnà 2 a 1 e un mèis dòp a l'ha vagnà ancora con un bel 4 a 1 an ruvand parèj a partecipé al giron final anté che a l'é peui rivà sgond dòp ël Milan. Ël camp a sarà, fin-a al 1910, ël Velodromo Umberto I. Ant ël campionà dël 1908 ël Tòr a l'ha pa giugà përchè na neuva régola a limitava 'l nùmer ëd giugador strangé, parèj 'l Tòr a l'ha partecipà a doi torneo men amportant: a l'ha vagnà la "Bala Dapples" contra la Prò Vërsèj e a l'ha përdù na final d'un torneo anternassional organisà dal giornal La Stampa a Turin contra 'l Servette. Dël 1912 a intra ant la comission técnica Vittorio Pozzo: con chiel, dël 1914, ël Tòr a l'ha partecipà a na vira an Sud América con ses vitòrie an ses partìe contra squadre coma la Selession Nassional argentin-a e ij brasilian dël Corinthians. Con la prima guèra mondial ël campionà 'd fótbal a l'é anterompù e për la stason 1914-15, ël Genoa a ven diciarà campion con mach doi pont ëd pì ch'ël Turin quand a-i era ancora na partìa da giughé e ant l'ùltima giornà le doe squadre a dovìo giughé tra 'd lor (e ant la partìa dl'andé ël Tòr a l'avìa vagnà 6 a 1). La costrussion dlë stadi FiladelfiaModifiché La squadra a l'ha conossù soa prima época d'òr con la presidensa dël cont Enrich Maron Cinsan, che a l'ha fàit constrùe dantorn al "Camp Turin" le prime tribun-e ëd col che peui a l'é dventà lë "Stadi Filadelfia" e che, dal 17 d'otóber dël 1926 a l'ha ospità tute le partìe dël Tòr fin-a al 1958. Cost president a l'é stàit amportant ëdcò për la compra 'd vàire giugador, dzoratut ëd tre atacant fenomenaj: Julio Libonatti, Adolfo Baloncieri e Gino Rossetti. Con lor ël Tòr a l'ha vinciù 'l campionà dël 1927 (peui revocà për un cas nen dimostrà ëd corussion dël fotbaleur Allemandi, tersin ëd la Juventus) e dël 1928. Lë scudet revocàModifiché La révoca ëd lë scudet 1926-27 a l'é stàita decidùa da la Federassion ai 3 ëd novèmber 1927 e a rësguardava la partìa antra 'l Tòr e la Juventus dij 4 ëd giugn dël midem ann. Tòr e Juve a j'ero qualificasse për ël giron final, an rivand prim an sò giron rispetiv dël Nòrd. Ant ël torneo final, a l'andà la Juve a l'avìa batù ël Tòr 1-0, con grija dël sentratach Pastore. Ant la partìa d'artorn, ai 4 ëd giugn 1927, ël Tòr a l'avìa vagnà 2-1 (0-1 ant ël prim temp): apress na grija dël juventin Torriani a la fin dël prim temp, a l'avìo segnà Balacics e Libonatti. A la fin dël giron final, ël Tòr a l'era rivà prim, dnans al Bològna e a la Juventus. Chèich di apress, un giornal ëd Milan a l'avìa scrivù che a-i era stàit un tentativ ëd corussion da la part d'un dirigent dël Tòr ant ij confront ëd chèich giugador dla Juve për la partìa dij 4 ëd giugn. La stòria a l'é stàita arpijà dal Tifone, ebdomadari roman dirigiù da Ennio Viero. Un giornalista a l'avìa fàit n'anchiesta privà e a l'avìa concludù che al giugador juventin Allemandi a j'ero stàite promëttùe vintessinch mila lire, ma peui a l'avìo nen daje, përchè Allemandi a l'era stàit un dij mej giugador ant la partìa. L'anchiesta dla Federassion a l'ha mnà a la révoca ëd lë scudet për ël Tòr, a la sospension d'Allemandi a temp indeterminà e a d'àutri provediment dissiplinar contra l'echip granata La prima Copa ItaliaModifiché Quand ël cont Cinsan a l'ha lassà la presidensa për ël Tòr a l'é ancaminà un perìod dur ëdcò për ël fàit che an coj ani-lì la Juventus a l'ha vagnà sìnch ëscudèt an sìnch ani e parèj ij granata a l'han dovù contentesse dël sènter ëd la classificassion për vàire stason. Tutun, da la stason 1935-36, a l'é ancaminà l'arnàssita che a l'ha butà le fondamente për la squadra che ant ij ani '40 a sarà 'l Grand Turin: col ann ël Turin a l'é ruvà ters, darera al Bològna e a la Roma, ma dzoratut a l'ha vagnà soa prima Copa Italia. Ant la final ëd Génoa ij granata a l'han batù, ant na final tuta piemontèisa, ij gris dël Lissandria për 5 a 1. Dël 1936-37, për volontà dël goern fassista, ël Tòr a l'ha cambià sò nòm da Turin Fótbal Club ant ël pì italian "Associazione Calcio" përchè an cola época a-i era gnun-a toleransa për le paròle nen italian-e. An cola stason ël Turin a l'é ruvà ters antramentre che an cola dòp (1938-39) a l'é montà a lë scond scalin ëd la classificassion. Ël Grand TurinModifiché Ël moment pì bel ëd la stòria granata a l'é stàit ëd sicura col dël Grand Turin, na squadra imbatìbil e bon-a a vagné 5 ëscudèt tra ël 1942 e 'l 1949 e na Copa Italia dël 1943 (parèj ël Turin a l'é stàit la prima squadra piemontèisa a vagné Copa Italia e scudèt ant la midema stason). Capitan e leader ëd col ësquadron a l'é stàit Valentino Mazzola, pare 'd Ferruccio e ëd Sandro che peui a son ëstàit ëdco lor fotbaleur. La formassion pì dovrà a l'era: Bacigalupo, Ballarin, Maroso, Grezar, Rigamonti, Castigliano, Menti, loik, Gabetto, Mazzola, Ossola. La serie 'd vitòrie a l'é fërmasse mach quand, an tornand da na trasferta fàita a Lisbon-a, ël reoplan che a portava ij campion a Turin a l'é schërpasse contra 'l murajon ch'a-i era darera a la Basìlica ëd Superga. An col terìbil assident, marcà ancora adess ant la memòria dij turinèis, a son mòrtie tuti ij titolar e le riserve dla squadra, doi dirigent (Agnisetta e Civalleri), doi antreneur (Egri Erbstein e Leslie Lievesley), ël masseur Cortin-a e tre giornalista (Luigi Cavallero, Renato Tosatti e Renato Casalbore). J'ani '70Modifiché Dòp costa tragedia la squadra a l'ha vivù dë stason pien-e 'd dificoltà. Dël 1959 a l'é rivaje la prima degradassion an serie B, compagnà da la denominassion ëd "Talmon Turin" che tuti ij tifos a s'arcòrdo ancora adess. Ël Tòr a l'é restà an serie B mach na stason e già ant ël campionà 1960-61 a l'ha giugà an Serie A e doi ani dòp a l'é stàit catà da monsù Orfeo Pianelli, l'ùltim president granata grand për dabon. La squadra a l'é stàit torna protagonista quand ël neuv president a l'ha catà dal Génoa Gigi Meroni. Con cost giugador genial e con n'òmo coma Nereo Rocco coma antreneur, la squadra a l'é ruvà tersa ant la classificassion (1964-65). La stòria ëd Meroni al Tòr a l'é terminà an manera tràgica tant ma soa vita: ël 15 d'otóber dël 1967 ël giugador granata, dòp na partìa vagnà antëcà contra la Sampdòria, a ven massà da na vitura an traversand la stra an Cors Re Umbert, ant ël sènter ëd Turin. Ël Tòr sensa sò campion a l'ha finì la stason ant la posission ch'a fa set ma a l'ha vagnà la sgonda Copa Italia 'd soa stòria. Antratant Pianelli a séguita a constrùe na squadra fòrta e dël 1971 a l'é ruvà la tersa Copa Italia dla stòria granata antramentre che dël 1971-72 ël Turin a l'ha finì 'l campionà sgond, a un pont da la Juventus. Lë scudet a l'é rivà dël 1975-76, a la fin ëd n'armonta fiamenga fàita a la Juve 'd Carlo Paròla che, a la prima a l'avìa sìnch pont ëd vantagi sël Tòr, pont ësgairà con tre dërote an tre partìe (dont un-a ant ël derby d'artorn vagnà dal Tòr 2 a 1) che a l'han fàit cadò al Tòr ëd la prima posission ant la classificassion. Ij granata a son rivà a giughé l'ùltima partìa antëcà contra 'l Cesena con un pont ëd vantagi dzora la Juve che a dovìa giughé a Perugia. Ij granata a son stàit nen bon a vagné soa partìa ma 'l pari a l'é bastà da già che la Juve a l'ha perdù 1 a 0 a Perugia. Ël Tòr a l'é campion 27 ani dòp Superga e con un vantagi 'd doi pont dzora ij "cusin". Ant la stason sucessiva costa dësfida a l'é arpetusse: costa vira però ij granata a son rivà sgond con 50 pont contra ij 51 pont ëd la prima Juve 'd Trapattoni (record për ël campionà con 16 squadre). Dël 1978 ël Tòr a l'é ruvà torna sgond ansema al Vicensa 'd Paolo Rossi e ancora darera a la Juventus; peui ant le stason ch'a son rivà dòp a l'ha nen savù arpete coj arzultà con l'ecession dël 1984-85 quand a l'é riva sgond darera al Veron-a d'Osvaldo Bagnoli. Da la "B" a la final ëd la Copa UEFAModifiché A la fin dël campionà 1988-89 ël Tòr a va torna an Serie B për la sgonda vira 'd soa stòria. Però la sgonda categorìa a smija squasi fé dla bin a la società granata che a artorna sùbit an Serie A ant la stason 1989-90 con na marsa trionfal. Con Emilian Mondònich coma antreneur n'ani dòp la squadra a riva an UEFA, an ruvand ëdcò anans a la Juve che, për la prima vira an 28 ani, a resta fòra da tute le competission europenghe (1963-1991). Dël 1991-92 ël Turin a smija la squadra pì fòrta dla Serie A ansema al Milan (peui vincidor dlë scudèt), e a va franch bin ëdcò an Copa UEFA andoa a vagna an semifinal contra 'l Real Madrid. Ant la final contra l'Ajax, n'àutr ësquadron dël fótbal mondial, ij granata a fan pari (2 a 2) antëcà antramentre che a Àmsterdam a finiss 0-0 a dispet dij tre paloch ciapà dai turinèis. Cola stason an campionà a finiss con ij granata ant la tersa posission. Për boneur ël randevó con la vitòria a l'é rispetà n'ann dòp. La quinta Copa Italia a intra ant ël palmares ant la stason 1992-93 mersì a la final contra la Roma. La final a l'é motobin dura, dzoratut ant l'artorn a Roma, andoa ij giàun-ross a vagno 5 a 2 ma tute coste grije a basto nen përchè 'l Tòr anteca a l'ha vinciù 3 a 0. Mersì a la régola che a favoriss chi a marca ëd grije an pì fòra, ël Tòr a vagna soa quinta Copa. La crisiModifiché La vitòria dla Copa Italia a basta nen a salvé la società granata che, ant l'istà dël 1993, a va an faliment. Da col moment a-i son mach dle società modeste o disastrose a guidé 'l Turin, fin-a a la mira che, an pòchi ani a dësbelo la "Primavera" (setor giovanil dël Tòr e da sempre orgheuj granata) e a campo giù 'l mìtich stadi Filadelfia, teatro che a l'avìa vist vagné ij campion dël Grand Turin. Ancheuj ël "Fila" a l'é mach un drocheri e dzora la possibilità d'arfelo a son fasse mach ëd paròle. La società a cangia padron e antreneur dël 1995 ma j'arzultà a son ancora pej: dël 1995 ël derby contra la Juve a finiss 5 a 0 për ij bianch-nèir e costa derota a porta a l'esension ëd Nedo Sonetti. La stason a finiss con ij granata an B për la tersa vira an soa stòria. L'artorn an Serie A, dòp ël disavans përdù ai rigor contra 'l Perugia dël 1997-98 (3 a 5 l'arzultà final a Res dl'Emilia), a ruva dël 1998-99, dòp na stason motobin bon-a (prim pòst an Serie B për la tersa vira ant la stòria granata). Belavans già a la fin ëd la stason 1999-2000 ël Tòr a cala torna an Serie B e da sì a ancamin-a n'época andoa la squadra granata a armonta e a cala tra A e B con l'ùltima degradassion dël 2002-03. Ant j'ani dël fótbal modern ël Turin a perd soa identità e a treuva sò pòst nì tra le società pì grande e riche ni tra cole pì cite dla Serie A. Nomach dël 2001-02 ël Tòr as salva con tranquilità e as qualìfica për la Copa Intertoto, torneo ëd qualificassion a la pì famosa Copa UEFA, anté che a ven eliminà dal Villareal spagneul. An costa época a son mach ij tifos a difende për dabon l'identità dël Tòr: ël 4 ëd magg dël 2003, dòp na neuva degradassion an Serie B, 50.000 granata (ruvà da tut ël Piemont e dal mond) a fan na marsa për le contrà 'd Turin, an partend da lòn ch'a resta dlë stadi Filadelfia, an passand an Cors Re Umbert anté che a l'é mòrt Gigi Meroni për ruvé an Piassa San Carl e a Superga. Cost a l'é 'l segn che la passion a l'é sempre viva 'dcò se j'arzultà a rivo nen: ël poeta Giovanni Arpino a l'avìa ciamà cost sentiment Tremendism Granata. Ël 26 ëd giugn dël 2005, ant në stadi franch pien, ël Turin a vagna 'l play-off contra 'l Perugia e a torna an Serie A ma la gòj a dura pòch: cola istà për ëd problema conòmich la società a ven declarà an faliment e a spariss dòp 99 ani dë stòria. Turin Fótbal Club 1906Modifiché Dòp costi problema, na neuva partìa ëd sòcio guidà da Pierluis Marengh (e con pòche possibilità conòmiche) a crea la Società Civile Campo Torino (la denominassion a ven dal vej nòm dël camp Filadelfia); ël 19 ëd luj a presenta la domanda për pijesse tìtoj e trofeo dël vej Tòr për nen parte da la serie C ma da la serie B. Ël 16 d'agost dël 2005 la FIGC a arconòss a la neuva società 'l tìtol ësportiv dël vej Turin Fótbal: la neuva dirigensa, an partend da zero, a l'ha vagnà la possibilità ëd constrùe sota la mira sportiva e organisativa ël neuv Tòr. Ël 19 d'agost ant ël Bar Nòrmann (na vira ciamà Biraria Voigt, la midema andoa l'era fondasse la società) la neuva dirigensa a lassa la proprietà dël club a Urbano Cairo. Cost process a ven completà ël 12 ëd luj dël 2006 quand Urbano Cairo a cata për 1.411.000 euro la marca dël vej Turin con le Cope e ij trofeo dël Grand Turin. Andrea "Gallo" Belotti ël capitani dal 2016 L'artorn an Serie AModifiché La squadra, guidà da l'antreneur Gianni de Biasi, a ancamin-a 'l campionà con na vitòria contra l'Albinoleffe, 1 a 0 mersì a la grija marcà da Enrico Fantini, giugador che a sarà motobin amportant dzoratut ant la prima part ëd la stason an marcand vàire grije amportante. Amportant a l'é 'dcò un fotbaleur ruvà dal Parma, Alessandro Rosina sùbit ciamà dai tifos "Rosinaldo" për ij sò dribbling. La squadra a finiss tersa an campionà e a vagna ij play-off ant la final contra 'l Mantoa an artornand an serie A. Da j'achit al di d'ancheujModifiché Ël Tòr ant la stòria 1887 A Turin a nasso doe squadre: ël Football & Cricket Club Turin e ël Nòbij Turin, Costa-sì guidà dal dal Duca dj Abruzzi. 1891 Le doe squadre as fòndo ant ël'Internassional Turin. 1894 Fondassion dël Football Club Turinèis. 1897 La Reale Società Ginnastica Torino a deurb na session dedicà'l fótbal. 1898 Le tre squadre a gieugo al prim campionà italian. L'Internassional a perd perde la final contra'l Genoa. 1899 L'Internassional a perd torna la final contra'l Genoa. 1900 L'FC Turinèis as uniss con l'Internassional e, an finale, a perd contra'l Genoa. Ginnastica Torino a l'é eliminà. 1901 Ginnastica Torino eliminà. 1902 Audace Torino e Ginnastica eliminà. FC Turinèis batù ant la semifinal. 1903 Audace e Torinese eliminà. 1904 Turinèis eliminà. 1905 Turinèis a arnunsia a giughé al campionà. 1906 Fondassion ëd la società: il 3 ëd dzèmber, da la fusion dël'FC Turinèis con ëd sòcio sortì fòra da la Juventus, a nass ël Foot Ball Club Turin. 1906-07 2° ant ël giron Final dël Campionà. 1907-08 A l'ha tròp ëstrangé ant la squadra e a peul pa partessipé al campionà. A vagna la Bala Dapples contra la Prò Versèj. A perd contra'l Servette svìsser la final dël Torneo Internassional Stampa Sportiva. 1908-09 2° ant ël Giron Piemontèis. A perd la Bala Dapples contra'l Genoa. 1909-10 4° ant ël Campionà ùnich. 1910-11 3° ant ël Campionà Lìgur-Lombard-Piemontèis. 1911-12 5° ant ël Campionà Lìgur-Lombard-Piemontèis. 1912-13 3° ant ël Giron Piemontèis. 1913-14 4° ant ël Giron Lìgur-Piemontèis. 1914-15 2° ant ël Giron Final dël Campionà dël Nòrd Italia, piantà lì a na giornà da la fin anans ëd la partija contra'l Genoa, prim ant la classificassion. Campionato sospendù dal 1915 al 1919 për laPrima Guèra Mondial. 1919-20 4° ant ël Grop C dël Giron Semifinal Interregional. 1920-21 1° con n'àutra squadra ant ël Grop C dël Giron Semifinal Interregional, a arnunsia a le final. 1921-22 9° ant ël Giron B ëd Prima Division CCI. 1922-23 2° ant ël Giron A ëd Prima Division. Non partecipa alla Coppa Italia. 1923-24 2° ant ël Giron B ëd Prima Division. 1924-25 6° ant ël Giron A ëd Prima Division. 1925-26 2° ant ël Giron A ëd Prima Division. 1926-27 1° an Division Nassional, ma tìtol gavà për la condanna ant ël cas Allemandi.Quart torn ëd Copa Italia. 1927-28 Campion d’Italia. 1928-29 2° an Division Nassional dòp ch'a l'ha perdù la final contra'l Bologna. 1929-30 4° an Serie A. 1930-31 7° an Serie A. 1931-32 8° an Serie A. 1932-33 7° an Serie A. 1933-34 12° an Serie A. 1934-35 13° an Serie A. 1935-36 3° an Serie A. A vagna la Copa Italia. Eliminà agli ottavi di final ëd la Mitropa Cup. 1936-37 3° an Serie A. Eliminà agli ottavi ëd final ëd la Copa Italia. Ant j ani dël fassism la società a cangià sò nòm an "Associazione Calcio Torino. 1937-38 9° in Serie A. A perd la final ëd Copa Italia contro la Juventus.*1938-39 2° in Serie A. Eliminà agli ottavi di finale ëd Copa Italia. 1939-40 6° an Serie A. Eliminato agli ottavi ëd Copa Italia. 1940-41 7° an Serie A. A ruva fin-a a la semifinal ëd Copa Italia. 1941-42 2° an Serie A. Eliminà ai sedicesimi ëd Copa Italia. 1942-43 Campion d'Italia. A vagna la Copa Italia (prima squadra ch'a l'ha vagnà tuti e doe j trofeo italian ant la midema stason.). Campionà sospèis dal 1943 al 1945 për la Sgonda Guèra Mondial: dël 1944 ël Turin "Fiat" a finiss ant lë sgond pòst ël campionà'd guèra "Àuta Italia". 1945-46 Campion d'Italia. 1946-47 Campion d'Italia. 1947-48 Campion d'Italia. 1948-49 Campion d'Italia Al 4 ëd magg dël 1949 a l'é'l di dla Tragedia: l'aereo che portava a ca la squadra dòp na partija da amis giugà a Lisbon-a as chërpa daré a la Basilica'd Superga. 1949-50 6° an Serie A. Eliminà an semifinal ëd Copa Latin-a (ma a vagna la final për ël ters pòst). 1950-51 17° an Serie A. 1951-52 15° an Serie A. 1952-53 10° an Serie A. 1953-54 9° an Serie A. 1954-55 10° an Serie A. 1955-56 11° an Serie A. 1956-57 7° an Serie A. 1957-58 8° an Serie A. 1958-59 18° an Serie A. degradà an Serie B. A ruva fin-a ai quart ëd la Copa Italia. 1959-60 1° an Serie B. A passa an Serie A. A riva fin-a a la semifinal ëd Copa Italia. |width="20"| 1960-61 12° an Serie A. A ruva fin-a a la semifinal ëd Copa Italia (a perd la final për ël ters pòst). Eliminà ant ël prim giron ëd la Mitropa Cup. 1961-62 7° an Serie A. Eliminà agli ottavi ëd Copa Italia. 1962-63 10° an Serie A. A perd la final ëd Copa Italia contra l'Atalanta. A riva a la semifinal ëd la Mitropa Cup. 1963-64 7° an Serie A. A perd la final ëd Copa Italia contra la Roma. 1964-65 3rs an Serie A. A ruva a la semifinal ëd Copa Italia. Eliminà ant la semifinal ëd la Copa dle Cope dal Monaco 1860. 1965-66 10 an Serie A. A ruva fin-a al quart torn ëd la Copa Italia. Eliminà al prim torn ëd la Copa dle Fere. 1966-67 7 an Serie A. Eliminà al ters torn ëd Copa Italia. 1967-68 7 an Serie A. A vagna la Copa Italia. Al 15 d'ótober ël giugador Gigi Meroni, a ven pijà sota da na vitura antramentre che a l'era an camin a traversé Cors Re Umberto a Turin. 1968-69 6st an Serie A. A ruva fin-a al giron final ëd Copa Italia. A ruva fin-a ai quart ëd la Copa dle Cope. 1969-70 7 an Serie A. A riva fin-a al giron final ëd Copa Italia. 1970-71 8 an Serie A. A vagna la Copa Italia. Eliminà ant ël prim giron ëd la Mitropa Cup. 1971-72 3rs an Serie A. A riva fin-a a la semifinal ëd Copa Italia. A riva fin-a ai quart ëd final ëd Copa dle Cope. 1972-73 6st an Serie A. Eliminà al prim torn ëd Copa Italia. Eliminà a lë sgond torn ëd Copa Uefa. 1973-74 5nt an Serie A. Eliminà al prim torn ëd Copa Italia. Eliminà a lë sgond torn ëd Copa Uefa. 1974-75 6st in Serie A. A riva fin-a al giron semifinal ëd Copa Italia. Eliminà a lë sgond torn ëd Copa Uefa. 1975-76 Campion d'Italia. A passa pa 'l prim torn ëd Copa Italia. 1976-77 2nd an Serie A. A passa pa 'l prim torn ëd Copa Italia. A riva a lë sgond torn ant la Copa dij Campion. 1977-78 3rs an Serie A. A riva fin-a al giron semifinal ëd Copa Italia. A riva al quart torn an Copa Uefa. La società pija 'l nòm ëd Torino Calcio. 1978-79 5nt an Serie A. A passa pa 'l prim torn ëd Copa Italia. Eliminà a lë sgond torn da la Copa Uefa. 1979-80 4rt an Serie A. A perd la final ëd Copa Italia contra la Roma. Eliminà a lë sgond torn an Copa Uefa. 1980-81 9 an Serie A. A perd la final ëd Copa Italia contra la Roma. A riva al quart torn an Copa Uefa. 1981-82 9° an Serie A. A perd la final ëd Copa Italia contra l'Inter. 1982-83 8 an Serie A. A riva fin-a a la semifinal ëd Copa Italia. 1983-84 5nt an Serie A. A riva fin-a a la semifinal ëd Copa Italia. 1984-85 2nd an Serie A. A riva fin-a ai quarti ëd Copa Italia. 1985-86 5nt an Serie A. A riva ai quarti ëd Copa Italia. Eliminà al ters torn ëd la Copa Uefa. 1986-87 11 an Serie A. Eliminà an Copa Italia. A riva ai quart ëd la Copa Uefa. 1987-88 7 an Serie A. A perd la final ëd Copa Italia contra la Sampdoria. 1988-89 15 an Serie A. Degradà an Serie B. A passa nen lë sgond torn an Copa Italia. 1989-90 1m an Serie B. Passa an Serie A. Eliminà al prim torn ëd Copa Italia. 1990-91 5nt an Serie A. A riva ai quart ëd Copa Italia. A vagna la Mitropa Cup. 1991-92 3rs an Serie A. A riva ai quart ëd Copa Italia. Finalista an Copa Uefa: a perd ël trofeo sensa perde gnun-a dle doe partije contra l'Ajax (2-2, 0-0). 1992-93 9 an Serie A. A vagna la Copa Italia. Eliminà a lë sgond torn ëd Copa Uefa. 1993-94 8 an Serie A. A riva a la semifinal ëd Copa Italia. A Perd la final ëd la Super Copa italian-a. A riva ai quart ëd la Copa dle Coppe. 1994-95 11 an Serie A. Eliminà al ters torn ëd Copa Italia. 1995-96 16 an Serie A. Degradà an Serie B. Eliminà a lë sgond torn ëd Copa Italia. 1996-97 9 an Serie B. Eliminà a lë sgond torn ëd Copa Italia. 1997-98 5nt an Serie B. A perd lë sparegg contra 'l Perugia e a resta an Serie B. Eliminà a lë sgond torn ëd Copa Italia. 1998-99 2nd an Serie B. A passa an Serie A. Eliminà a lë sgond torn ëd Copa Italia. 1999-00 15 an Serie A. Degradà an Serie B. Eliminà a lë sgond torn ëd Copa Italia. 2000-01 1m an Serie B. A passa an Serie A. Eliminà a lë sgond torn ëd Copa Italia. 2001-02 11 an Serie A. Eliminà a lë sgond torn ëd Copa Italia. 2002-03 18 an Serie A. Degradà an Serie B. Eliminà a lë sgond torn ëd Copa Italia. Eliminà al ters torn ëd Copa Intertoto. 2003-04 12 an Serie B. A partìssipa nen a la Copa Italia për protesté contra 'l fàit che la Serie B a l'é stàita angrandìa a 24 squadre. 2004-05 3rs an Serie B. A vagna ij playoff contra 'l Perugia (2-1; 0-1) ma, për ij sò problema econòmich, a peul nen giughé an serie A. La società, con ël nòm ëd Torino Football Cluba l'ha da giughé an Serie B. 2005-06 3rs an Serie B, a vagna ij playoff an batend an final ël Mantova (2-4; 3-1). A passa an Serie A. A giuga nen la Copa Italia. 2006-07 16 an Serie A. Eliminà a lë sgond torn ëd Copa Italia. Prim sentenari dla socetà che a pija la denominassion dël do d'ancheuj ëd Torino Football Club 1906.	correct (natural sentence)	
Domusnovas (Bujèrru an sard) a l'é un comun dla Sardëgna ëd 6.452 abitant [1], an provincia ëd Carbònia-Iglesias.	correct (natural sentence)	
Ël prof. Paolo Tosco, diretor ëd l'arvista "è!" sël nùmer 8 a piassa sël sò leturil nòss lìber Lassomse nen tajé la lenga e a sara sò dëscors en disend: "Nò, soens i son nen d'acòrdi. Impossìbil, gnanca për seugn. Ma cost a l'é un dij pì bej piemontèis ch'i l'abia vist da un pess (... Anlora: se i conòsse nen Tavo Burat e ALP (possibil?!?), lesve ës lìber). Se i seve già tut, av ven a taj l'istess për torna gòde e anrabiesse (pì anrabiesse che gòde) ansema a "Sautabachëtte": un che la lenga a l'han nen tajajla. Ma, i n'avèisso, ëd gent parèj". Mersì. I l'oma sèmper pensà che avèj ël rispet dj'aversari, a l'é mej dla làuda dj'amis (con tut ch'i j'oma mai vardò Tosco parèj 'd n'aversari!). Ma vardoma cole ch'a son le rason dël dzacòrdi. A chiel a l'é nen piasuje che col nòss lìber a l'abia interviste e tradussion an italian, e an ciama: "Ma se pròpe ij piemontesista a viro an italian lòn ch'a scrivo... përchè desse da fé a scrive an piemontèis?. I-j rispondoma che i l'heu scrivù an piemontèis përchè i l'heu pensà an mia lenga, e përchè i son convint che an costa lenga as peussa scrive 'd tut, sensa desse da fé a viré, ant la ment, ant una lenga che mia a l'é nen. Ma j'amis Luis Magnani e "Vento", a l'han vorsù cariesse 'l badò 'd viré an italian për fé an manera che 'dcò coj che 'l piemontèis a lo san nen, a peusso capì; donca, për ëslarghé 'l vir dij letor. S'a fussa stàit publicà an Fransa o an Almagna, a sarìa stàit vità an fransèis o an alman. Ma a resta la part piemontèisa , përchè a l'é na testimoniansa genita, e përchè a rispeta l'autor ch'a l'ha pensà e scrivù parèj. L'italian a l'é n'asi për andé fòra dal vir: tut lì. Pacòt e ij Brandé a publicavo soe poesìe e pròse mach an piemontèis, për prinsipi. Giù 'l capel! Ma gnun crìtich "italian" a l'ha fàit lë sfòrs ëd capìje: e parèj an sj'antologìe "nassionaj" ëd la literatura aussidita dialetal, ij Brandé a s'ero mai motivà; sconossù. Ancheuj jë scritor an piemontèis a buto ij sò scrit ëdcò virà an italian: ma lolì a veul pa dì arnonsié a la produssion genita, e fé 'd poesìa mach an italian o ant un-a lenga comsissìa strangera! Peui, ël prof. Tosco a dis: "(ant ës lìber) a-i son tuti ij seugn (le ilusion) ëd cola snistra (cola gàucia, a dirìa Burat) che a l'é mai stofia 'd perde. Na gàucia ch'a dësmentia che l'ideja midema dë snistra an ven dai giacobin e da la Rivolussion Fransèisa, e che la centralisassion lenghìstica (e 'dcò la centralisassion e basta), ël melting-pot, la mes-cia dij pòpoj e tant'àutre còse ch'a-j piaso nen a son pròpi mach dë snistra... " Già che i lo seu pro che 'l giacobinism a l'ha furnì an ëdventanda l'ideja dla centralisassion (e che la gàucia italian-a, comunista, sossialista e radical, a l'é malavia 'd col giacobinism-lì), ma an prinsipi a l'era pa parèj. Da la grand'arvira fransèisa dl'89 a son (torna) dësbandì ij valor ëd libertà, egualiansa (gnun previlegi) e fradlansa, e su col erbo dla libertà a son ëstàit entà ij Dirit ëd l'òm, fortì da l'Organisassion ëd le Nassion Unìe. Përparèj, ëdcò l'arvira russa a l'era anandiasse da l'ideja 'd liberé tute le nassion e le colture crasà da l'imperi dzarista... Già che coj prinsipi dle grande arvire, scasi sùbit a son ëstàit tradì e cangiassi an sò contrari... ant ël massacri. Ma lolì a l'é rivaje fin-a al messagi ëd Giusù-Crist: coj midem ideaj 'd libertà, egualiansa, fradlansa e 'd pas dl'Evangeli, a son ëstàit arversà dai farò cristian, dai massatòj dij pagan, da le crosà, da le guère 'd religion, dal mërcà djë s-ciav, franch da la part ëd coj ch'a pretendìo 'd sesì Nosgnor, an dovrandlo për pontelé 'l podèj. Ma la càusa a l'é nen ëd Nosgnor, ch'a l'é stàit tradì, franch com a l'é nen ëd coj ch'a l'han anandià le arvire grande. Ij prinsipi a resto. S'a fussa ne ëstaje la gàucia, për vàire agn ancora a sarìa staje 'l travaj dle masnà (belavans a-i son ancora 'd bataje da fé për lolì!), ij malavi sensa tua, ij vèj sensa pension, ël travaj 'd 12 ore e fin-a 'd pì, le sofiëtte anté ch'a-i manca 'l pan e le oficine anté ch'a-i manca l'aria, la discriminassion sossial e polìtica dle fomne. Dl'otóber 1973 a surtìa 'l prim nùmer ëd l'ALP: donca 31 agn a son passà d'antlora. Cola prima série a l'ha avù mach set nùmer: l'ùltim ëstampà con j'amis ëd Sardegna a Biela, ël n. 7, a l'é surtì a giugn dlë '77. Peui, na sosta, fin-a a lë dzèmber 1984: i festegioma andoca ij 20 agn da quand che "la vos a l'ha tornà a arviresse". L'ALP a l'ha sò pòst particolar ant la stòria dle gasëtte scrite an piemontèis: da na mira, disoma, "geogràfica", e da na mira literaria. Da na mira geogràfica: për agn e agn, anans ch'a surtèissa l'àutra arvista sorela (a l'ha 'l midem diretor!), TRON E LÓSNA, a l'é stàita solenga ant ël Piemont nòrd-oriental, al servissi, an pì che dla lenga piemontèisa, dij parlé locaj dle provinse 'd Biela, Vërsèj, Noara e dël Verban-Cusio-Òssola. Da na mira literaria, l'ALP, anviarasse tan'me vos dl'arvira sossialista-libertaria, fòra da tut partì, a l'ha mai chità cola stra, slargandse tutun a l'angagi për la difèisa dla mare-tèra (la pachamama dj'amèrico-indian), visadì sla linea ecologista. Un sënté, ël nòss, ch'a l'ha na soa tradission piemontèisa, ch'a s'anviara da la poesìa "giacobin-a" d'Edoard Ignassi Calvo, d'Angel Broferi e seghitand col ëd la Gasëtta 'd Giandoja ma, tutun, dësferensiandse dai lor-là che, annamorà dal pensé giacobin fransèis, a l'han meprisà la coltura popolar, an vardand la pòvra gent mach parèj ëd gusaja ignoranta; ij giacobin a l'han pro pagà soa politica "sitadin-a", përchè soe repùbliche, fondà ant j'agn 1798-1800, anans ëd lassé ël pòst ai colonisador fransèis, a s'ero già stàite amborsà dal fot dij paisan e dij montagnin "anravasì" (cagnin) anvers la borsoasia, ch'a l'avìa pijaje 'l pòst a la nobiltà sensa molé 'd ciucé 'l sangh a la pòvra gent. Belavans, la gàucia italian-a e cola piemontèisa 'dcò, a son nen varìe da la maladia giacobin-a, sèmper an butand an prim pian la virtù dij "sitadin" e an ëtnisend an gnun cont ij "paisan", vardà com ëd "reassionari". Paròle parèj d'urban a l'han un sens positiv, e cole ch'as arferisso a la campagna, tame contadino, villano, bifolco, buzzurro, cafone, burino, a l'han tute un sens dëspresiativ, a l'é tan'me dì "maleducà, ignorant, grossé". Squasi un despresi "rassista" dij borzoé, anvers tut lò ch'a s'arferiss al mond campagnin e viton. E bin, l'ALP a l'ha vorsù pijé da la coltura giacobin-a le ideje 'd la libertà, egualiansa e fradlansa - ch'a son, peui, ëd prinsipi evangélich - ma amborsand ël discrédit për cola coltura popolar, che noi i voroma, nopà, porté a l'onor dël mond. Ij broferian e la Gasëtta 'd Giandoja a volìo dësmerdé la gusaja "educandla", mostrandje ij valor ëd la coltura "scolà"; noi i voroma fé la stra a l'amborson: mostré a la gàucia ch'a venta dëscheurbe ij tesòr ëd la coltura popolar; an efèt, a venta amprende dai campagnin e dai viton, përchè ch'a son nen "ignorant", ma a l'han soa coltura, a conòsso 'd segret pressios, anans ëd tut col d'esse bon a vive dël e con ël pòst, gavand ël profit da la tèra sensa ofendla e dësblela. I soma pro convint che, ancheuj, cand che 'l rubat ës-ciapapere a va spianand la stra al podèj liveleus, tut lòn ch'a fà "diferensa", a peul giuté a resiste, a l'é un contratòssi, tan'me a l'ha mostrane la bela lession pasolinian-a. Për lolì, i perdoma nen l'ocasion për dì nòssa simpatia 'dcò ai Sìngher (e an particolar ai Sinti piemontèis) che, ëd tut, a son coj pì diferent e, për lòn, ij pì meprisà. Arvira, andoca, contra ij pregiudissi e contra la furigada 'd campé giù ij "monument" (sisgnor, chè ij monument a son nen mach le gesie e ij palass dël podèj) dla vita e dël travaj dla pòvra gent, parèj dle ca ovriere, dle cassin-e, grange, fàbriche, atelié... con la fissa 'd tiré ij nòss bej paisòt e nòsse sità 'd marca piemontèisa (con soe veje contrà, ij sò pòrti, soe ale) sël pian ëd tuta na sola granda periferìa, midema e sombra, pien-a 'd tor e 'd palassass, con ëd ciman e 'd godron an leu dj'erbo e dij pra. I savoma pro d'esse pëssià an mes a doi ass (j'italian a dijo: "tra l'ancuso e ël martel"), chè i soma dësferensià da coj dla gàucia, përchè i soma d'autonomista e 'd federalista, për la lenga piemontèisa tan'me për tute le lenghe regionaj (cole che lor, e ij cacam, a ciamo "dialet"), d'erétich e 'd corsar parèj 'd Pasolini; ma soens i l'oma contra fin-a ij piemontesista, përchè ch'i soma nen ëd nassionalista, ma 'd "paisan dël mond", sèmper për la pas, sensa 'd ghignon, frèj dij Sìngher. Com ch'a disìa na vira barba Tòni Bodré, i l'oma vàire patrie: anté ch'i fongoma nòsse rèis, as capiss, ma 'dcò anté ch'i travajoma për vagnesse la mica; e peui cole che minca un ëd noi a l'ha sernusse con grinor: mi, për esempi, i sento mia patria tute le montagne, la Provensa, ij Grison, la Bërtagna, ij pais gaèlich, l'Euskadi, e fin-a 'l Tawantinsuyo dj'Incas, vardé mach! E për ij forosté, i voroma (bele coj ch'a chërdo nen) ëscoté la paròla ' d Nosgnor; a coj ch'a rivo bele-sì për travajé, i voroma dije "ben rivà", an piemontèis, deje na man e testimonié aussì ch'as peul loté për nòssa bela lenga sensa avèj 'l bagagiass ëd la "xenofobìa". L'eva a la cala a l'an-giù, nopà noi i 'ndoma a l'an-sù, tëstass, an serca d'ados, fin ch'i n'avroma la fòrsa. Dontré dosen-e d'agn d'arvira! I soma nen vàire, ma mai restà solengh. Fieuj, fomse cheur. Alégher! Alp Piemont, Dzémber 2008 Pijàit da «https://pms.wikisource.org/w/index.php?title=Tavo_Burat/Lenga_piemontèisa_e_gàucia&oldid=10358» Categorìe: Leteratura piemontèisa Sagi Tavo Burat Lista ëd navigassion Utiss përsonaj Nen rintrà ant ël sistema Discussion Contribussion Creé un cont Rintré ant ël sistema Spassi nominaj Pàgina Discussion Variant expanded collapsed Vìsite Lese Modifiché Smon-e la stòria Ëd pi expanded collapsed Sërché Navigassion Intrada Discussion an tra j'utent Neuve Ùltime modìfiche Na pàgina qualsëssìa assistensa tècnica Oferte Utiss Pàgine con dj'anliure che a men-o a costa-sì Modìfiche colegà Carié n'archivi Pàgine Speciaj Anliura fissa Anformassion an sla pàgina Sita sta pàgina-sì Stampa/espòrta Crea un lìber Version bon-a për stampé Scarica ePub Scarica MOBI Scarica PDF Altri formati Àutre lenghe Gionté dle liure Modificà l'ùltima vira dël 6 luj 2018, al 09:27. Ël test a l'é disponìbil sota la licensa Creative Commons atribussion-partagi ugual; a podrìo aplichesse d'àutre condission. Ch'a vëdda le Condission d'usagi për ij detaj.	correct (natural sentence)	
La paròchia ortodòssa dël Patriarcà ëd Mosca a Turin a l'é dedià a San Massim (V sec.), prim vësco dla sità e Pare dla Cesa. La festa patronal a l’é ël 25 giugn (8 luj për j’ortodòss che a van daré al vej calendari). La paròchia a l’é staita fondà ant la Diocesi ëd Chersoné, tanme le autre cese dël Patriarcà ëd Mosca an Fransa, Italia, Svissera, Spagna e Portogal. Na comunità d’ortodòss italian a l’ha dait origin dël 1993 a la paròchia ëd San Massim dël di d’ancheuj. Al comensi ëd soa vita a l'avia nen na sede permanent, e a l'é staita ospitata an vaire pòst dla sità anans dë stabilisse dël 2001 a la cesa dël Santissim Redentor (v. fòto), an sla prima colin-a ëd Turin. Le funssion a seguo ël Tipich eclesiastich (model ëd nòrme e rubriche dël cult) dla Cesa russa; la lenga che as dovra ant le celebrassion a cangia conforma la proveniensa dij fedej: cole pì dovrà a son l'italian, lë slav eclesiastich e ël romen. Da na mira dij numer la pì part dij fedeli a ven da la Republica ëd Moldova, ma con na bondosa presensa d’ortodòss ucrain, russi e italian e bele d'autre nassionalità (Bielorussia, Romania, ex-Yugoslavia, Georgia, Bulgaria). Ant lë spirit missionari che da sempe a l’é tipich dla Cesa russa, nòstra paròchia, tacà a sò deuit ëd servissi pastoral dij fedej dël Patriarcà ëd Mosca (e donca dj’ortodòss ëd tradission slava) an Piemont e Valdosta, a sërca d’agrandì na comunità local genita e tuta dedicà a testimonié la Fé ortodòssa an Ossident. Ant l’anandiament ëd la paròchia j’ortodòss italian a son dasse da fé nen mach com organisador, ma belavans ant l'acheuj dij fedej imigrà an Italia. A rësguard ëd tuti j’anteressà a la vita della paròchia, i sërcoma ëd travajé a pro ëd la mediassion cultural dël messaggi dl'Ortodossia, dzortut con la tradussion an lenga local dij test liturgich e innografici dla Cesa. Convnù che la testimoniansa della Fé ortodòssa a peul nen esse dësgionta da l'arserca ëd relassion ideaj con ij rapresentant ëd le autre confession cristian-e, nòstra paròchia a ten an pé un dialogh ativ an sij tema dle vrità ëd fé con ij cristian ëd j’autri cult a Turin. I soma tutun obligà a arfudé minca proposta ëd concelebrassion ecumeniche (che a van a l’arzigh ëd minimalism dogmatich e soens ëdcò a col ëd confusion da la mira simbòlica). I l'oma car pitòst smon-e l’ardëscoerta dle rais dël cristianesim (e ëd tut lòn che i l’oma dësmentià ëd nòstra tradission eclesiastica comun-a) e travajé ansema a l'acheuj dj’imigrà e soa antegrassion ant la vita ëd nòstra sità. Tuti a san che un dij problema ëd bas dël cristianesim a l’é mantnì la vita ëd comunità; për noiautri a l’é cost n’ideal che a l’é mincatant malfé da realisé. Nòstre cese a son faite da gent ëd livej sociaj e culturaj bin diferent e ant l’istess temp separà da confin lenghistich e mentalità leugne antra ëd lor. Bele se la paròchia a l’ha gnun finansiament e as sosten mach mersì a la generosità ëd tuti ij fedej, i podoma nen dësmentié che motobin d’ortodòss che a son imigrà nen da vaire a son an condission econòmiche bin grame: a randa dël servissi cultual e a la vita ëd preghiera is doma donch da fé për sostnì për lòn che i podoma coj che a l’han pì da manca. Për savejne ëd pì: DAIT GENERAJ AN SLA PARÒCHIA Tutto il materiale presente in questo sito è pubblicato a scopo pastorale in totale buona fede d'uso. Chiunque avesse eccezioni o vantasse diritti di copyright è pregato vivamente di comunicarcelo via e-mail (tramite la rubrica "Cont@ttaci"), attestando le sue dichiarazioni comprovate. Ciò che in queste pagine non è frutto del nostro ingegno è di proprietà dei rispettivi e originari autori, creatori e compositori grafici.	correct (natural sentence)	
Architet e anginié militar. Giuseppe Francesco Ignazio Bertola (nàit Roveda) a l'era nassù a Torton-a dël 1676 e a l'é mòrt a Turin dël 1755. Fieul adotiv dl'ingegné militar Antonio Bertola, a l'é stàit 'dcò chiel architet e ingegné ëd Carl Emanuel III ëd Savoia e a l'ha travajà a la Sitadela 'd Lissandria e a le fortificassion d'Isìles.	correct (natural sentence)	
Olevano di Lomellina (Ulévän an dialèt lomlin) a l'é un comun dla Lombardìa ëd 729 abitant [1], an provincia ëd Pavìa.	correct (natural sentence)	
Pagnona (Pagnoeuna o Pagnone an dialèt local) a l'é un comun dla Lombardìa ëd 374 abitant [1], ant la provinsa ëd Lech.	correct (natural sentence)	
Valentin Louis Georges Eugène Marcel Proust, nassù a Paris ai 10 ëd luj dël 1871, mòrt a Paris ai 18 ëd novèmber dël 1922, a l'é stàit un novelista, sagista e crìtich fransèis, mèj conossù com l'autor d'À la recherche du temps perdu, un travaj monumental dla narativa dël sécol ch'a fà XX, publicà an set part dal 1913 al 1927.	correct (natural sentence)	
Palass Finocchiaro a resta a Randass. A l'é dël sècol ch'a fa XVI e as fa armarché për soa fassada ambelìa con dë fnestre binele.	correct (natural sentence)	
La massa a l'é na mzura dla quantità ëd material an n'oget, 'me evidensià da soa arzistensa a cangé 'd moviment. L'unità fondamental ëd la massa a l'é ël chilo. N'àutra unità ëd massa soens dovrà an fìsica a l'é ël grama, definì tanme na part ansima a mila dël chilo.	correct (natural sentence)	
Vannaire a l'é na comun-a fransèisa ant la region aministrativa ëd Borgògna, ant ël dipartiment ëd Côte-d’Or. A së stend për na surfassa ëd 3,45 km², con 38 abitant, scond ël censiment dël 1999, con na densità ëd 11 ab/km².	correct (natural sentence)	
Damentre che l'invern a ruvava a la fin, Orion a l'é andàit ancó vàire e vàire vire con ij sò can a col finage mirabiliant e a costumava speté 'mbelelà antant che l'ambrun dë sto mond a sbiajìa; e dle vòte a l'ha vëggù jë lioncòrn ch'a-i passavo travers antivist e silensios, cand che nòsti camp a j'ero chiet: ëd figure bianche, gròsse e fiamenghe. Ma a l'ha pa pì portà gnun còrn al castel d'Erl nì a l'ha daje torna la cassa a sé bestie ant le tère cognossùe, da già che jë lioncòrn, cora ch'a ruvavo, a vnisìo anans mach pì dontrè pass e Orion a l'é pì nen ëstàit bon a tajene fòra un. Na vira ch'a l'ha provaje, a l'ha scasi përdù tùit ij sò can, da già che dontrè a j'ero già fin-a intrà 'ndrinta dël finage cand ch'a l'ha ciamaje andaré an fasenda s-ciopaté 'l foèt; mach pì 'n pàira 'd méter pì 'n là e 'l son ëd sò còrn a sarìa pì nen ëstàit bon a fesse sente da lor. A l'é stàit sòn ch'a l'ha mostraje che con tut ël podèj ch'a l'avìa 'n sij can e bele ch'a-i fussa cheicòs ëd màgich an col podèj, tutun n'òm për sò cont, sensa agiut, a l'era pa bon a tnì d'euj tute cole bestie ansema, aranda parèj a cola finansa che se 'n can a fussa arzigasse a 'ndeje dëdlà, a sarìa përdusse për sempe. Anlora Orion, për tant sërché cheidun ch'a-j dèissa na man, a l'é determinasse a 'ndé dé n'uciada ai fieuj ch'a giuvavo fòra da sèira a Erl, fin-a ch'a l'ha armarcane tre che për lestëssa e vigor a avantagiavo j'àutri, e doi an particolar a jë smijavo pì adat për feje da cap-cassa. A l'é andàit a ca d'un ëd lor apress che ij gieu a j'ero chità, giusta ch'as viscavo ij prim lum; chiel-sì a l'era 'n fieul grand, lest e svicc. Sò pare a l'ha durvì la pòrta, e chiel e soa mare a son alvasse da tàula cand che Orion a l'é intrà. Orion a l'ha ciamaje 'd bon-imor al fieul s'a sarìa vnùit a goerné ij can dovrand un foèt për antërdije dë slontanesse. Ant la stansia a l'é tombaje 'l silensi. Tùit a savìo che Orion a dasìa la cassa a 'd bestie dròle e a mnava ij sò can ant ëd leu foravìa. Gnun ëd cola ca a l'era mai andàit dëdlà dle tère cognossùe e 'l fieul a l'avìa por a passé dëdlà 'd cola finansa, e dcò ij sò a vorìo franch pa lasselo andé. A la finitiva, ël silensi a l'é stàit rompù da le scuse, da 'd paròle bërbotà e lassà a mità, e Orion a l'ha antendù che 'l giovo a sarìa pa vnuje apress. Anlora a l'é andàit a ca dl'àutr. Ëdcò 'mbelelà a-i era le candèile anvische e la tàula parià, e doe veje e 'n fieul ch'a mangiavo sin-a. Orion a l'ha dije ch'a l'avìa da manca d'un cap-cassa e a l'ha ciamaje al fieul dë vnì con chiel. La por an cola ca a l'é stàita 'ncó pì voajanta. Le veje a l'han bacajà tute doe ansema che 'l fieul a l'era tròp giovo, ch'a l'era nen bon a core tant lest 'ma na vira, ch'a meritava pa n'onor grand parèj, che ij can a sarìo mai fiusasse 'd chiel. E a l'han tirà fòra vàire d'àutre scuse baravantan-e, fin-a a la mira 'd butesse a parlé sfrasant. Orion a l'ha torna pijà 'l congé e a l'é andàit a ca dël ters fieul. E a l'é stàit l'istess. Ij pì vej a l'avìo sustà la màgica për Erl, contut cand ch'a l'avìo da feje ansema, o bele mach a-j pensavo, a 'n n'ero dësrangià. A pairavo pa deje la contenta ai sò fieuj d'andé ant ëd leu ch'a cognossìo nen, d'avèj comersi con lòn che le ciance dla gent ant la vilòtola d'Erl a l'avìo sgrandì an manera frosa, tant da felo smijé na mnassa gròssa e topa. Parèj Orion, cand ch'a l'ha vorsù mné ij sò can amont anvers alvant për ij camp che la gent ëd la Tèra a praticavo nen, a l'ha dovù andeje torna për sò cont. A l'era la fin ëd mars e Orion a durmìa an soa tor cora ch'a l'é montaje da sota, aùssa e sclin-a an cola matin bonora, la vos dij pavon. Ëdcò 'l bërzlé dle feje daleugn amont an sij brich a l'é ruvà për dësvijelo e ij gaj a l'han fàit sò vers àuta ganassa, da già che la prima a cantava travers l'aria solìa. A l'é alvasse e a l'é andàit dai sò can; e parèj chi ch'a 'ndasìa a travajé bonora a l'ha s-ciairalo monté për la còsta areta dla val con tùit ij can daré: ëd mace barosse contra 'l verd dij pra. A l'han corù ampéss për le tère cognossùe e, dnans che 'l sol a 'ndèissa sota, a son ruvà a col bindel ëd tèra dont tùit as na tnisìo dëscòst, anté che a ponent a-i era le ca dla gent ant ij camp ëd crèja grassa e maròn, e a matin a splendrìo le Montagne dj'Arfaj ëdzora dla finansa dl'ambrun. A l'é andàit con ij can arlongh ëd la dariera bussonà fin-a al finage. A l'era giusta bele mach ruvaje, che lì aranda na volp a l'é sglissà fòra cacia da la ligna dl'ambrun antra la Tèra e 'l Pais ëd j'Arfaj, a l'ha corù dontrè méter an broa 'd nòsti camp e peui a l'é torna forass-je 'ndrinta. Orion a l'ha nen faje cera, da già che costa a l'era la manera 'd portesse dle volp: trotiné an broa dël Pais ëd j'Arfaj, për peui torné 'ndaré an nòsti camp; a l'é parèj che sa bestia an pòrta cheicòs che gnun an nòste sità a peul gnanca avèjne sentor. Da lì nen vàire, la volp a l'é torna surtìa fòra da 'nt l'ambrun, a l'ha corù 'n cit tòch e a l'é torna intrà 'nt la bariera bërlusenta. Anlora Orion a l'ha vardà për vèje lòn che la volp a fèissa. La bestia a l'é comparìa ancó na vira ant le tère cognossùe e peui a l'é dësparìa torna drinta a l'ambrun. Ëdcò ij can a vardavo sensa mostré l'anvìa 'd deje la cassa, da già che giumai a l'avìo tastà 'd sangh anmascà. Orion a l'ha marcià arlongh ëd la bariera d'ambrun ant la diression ch'a 'ndasìa la volp, viaman pì curios con pì che la volp a seguitava a virolé dëdsà e dëdlà dla finansa. Ij can a jë vnisìo apress pian, e tòst a l'han përdù tut anteresse a lòn ch'a fasìa la volp. Ma 'd bòt an blan la costion a l'é dësdavanasse, da già che Lurulu a l'é glissà a l'improvista travers ël finage e a l'é surtì fòra ant le tère cognossùe: a l'era con chiel che la volp a l'era 'n camin a dësmoresse. "N'òm!" a l'ha dit fòrt Lurulu a chiel midem o a sò somà la volp, an parland la lenga dij sërvan. E tut ant un crèp Orion a l'é visasse dël sërvan ch'a l'era intrà 'n soa stansia con sò cit anciarm contra 'l temp e ch'a l'avìa sautà da na stagera a l'àutra e travers ël plafon e ch'a l'avìa faje monté la flin-a a Ziroonderel ch'a stasìa malsoà për soa ciaparìa. "Ël sërvan!" a l'ha dit chiel ëdcò ant la lenga dij sërvan, convnù che soa mare a l'avìa ciusiaje an sa lenga da cit, cand ch'a-j contava dë stòrie dij sërvan e a-j cantava le balade antiche 'd loràit. "Chi ch'a-i é-lo sì ch'a cognòss ël parlé dij sërvan?" a l'ha ciamà Lurulu. Orion a l'ha dije 'ma ch'a së s-ciamava, ma sòn a vorìa pa dì gnente për Lurulu. A l'é crocionasse e a l'é butasse a rumé marlàit drinta a lòn che, për ij sërvan, a corëspond a nòsta memòria, e longh ëd sò sfogné drinta a vàire arcòrd ch'a l'avìo schivià l'arlan dël temp ant le tère cognossùe e l'apatìa revanta dle ore sempe eguaj ant ël Pais ëd j'Arfaj, a l'é ruvà 'd bòt an blan a soa memòria d'Erl. A l'ha torna beicà Orion e a l'ha 'ncaminà a musé. Ant l'istess moment Orion a l'ha dije al sërvan col ch'a l'era 'l nòm venerà 'd soa mare. Anlora Lurulu a l'ha fàit ëdlongh lòn che, antra ij sërvan dël Pais ëd j'Arfaj, a l'é cognossù tant 'ma la sotmission dle sinch mire, visadì a l'é cinasse a toché tèra con jë snoj, le man e la front. Peui a l'é torna sautà su àut për aria, da già che 'l sentiment ëd venerassion a pudìa pa bëstandé vàire an sò spìrit. "Lòn ch'it fas-to ant ij camp ëd j'òmo?" a l'ha ciamaje Orion. "Im dësmoro," a l'ha dije Lurulu. "E lòn ch'it fas-to ant ël Pais ëd j'Arfaj?" "I bèico 'l temp ch'a passa," a l'ha dije Lurulu. "Lolì am amusrìa pa," a l'ha replicà Orion. "It l'has pa mai falo," a l'ha dije Lurulu. "As peul pa beichesse passé 'l temp ant le tère cognossùe." "Përchè pa?" a l'ha ciamaje Orion. "A bogia tròp lest." Orion a l'ha studiaje marlàit ansima, ma a l'ha pa gavaje fòra gnente, convnù ch'a l'era mai surtì da le tère cognossùe e a l'avìa pràtica mach ëd na manera che 'l temp a passava e donca a l'avìa pa 'd mojen ëd comparision. "Vàire agn a son-ne passaje 'mbelessì," a l'ha ciamaje 'l sërvan, "d'apress ch'i l'oma ciaramlà a Erl?" "Agn?" a l'ha dit Orion. "Sent?" a l'ha tirà a 'ndviné 'l sërvan. "Apopré dódes," a l'ha dije Orion. "E da ti?" "Òh, a l'é 'ncó sempe ancheuj," a l'ha rësponduje 'l sërvan. Orion a l'avìa pa pì l'anvìa 'd parlé dël temp, përchè ch'a-j n'anfasìa pa 'd dëscute 'd na costion ch'a smijava ch'a na savèissa manch che 'n sërvan qualsëssìa. "Scota, 't ëm darìës-to na man con ël foèt a goerné ij mè can," a l'ha ciamaje, "e 't corërìës-to ansem a lor cand ch'i andèisso a cassa djë lioncòrn për le tère cognossùe?" Lurulu a l'é virasse a vardé le bestie con n'aria scrutinanta an beicand ij sò euj maròn; ij can a l'han virà malsigur ël nas anvers ël sërvan an nufianda con n'aria anterogativa. "A son ëd can," a l'ha dit ël sërvan, tant 'ma s'a fussa na colpa. "Contut, a l'han ëd pensé caparant an soa ment." "Donca it ëm giutras a goerneje, pa vèj?" a l'ha dit Orion. "Ma... mi.... Va bin. Andàita," a l'ha dit ël sërvan. Parèj Orion a l'ha smonuje sò foèt bele ansilà, a l'ha sofià 'ndrinta 'd sò còrn e a l'é slontanasse dal finage dl'ambrun an disend a Lurulu dë tnì ij can tùit ansema e dë mneje anans daré 'd chiel. Ij can a j'ero na frisa genà a vèje 'l sërvan e a seguitavo a nufielo: a j'ero nen bon a dvisé ch'a fussa n'òm e a j'ero dzamorà a deje da ment a na creadura pa pì granda che loràit. A son ëvzinass-je chërios, ma peui a son corù via arbutà e a son ëspantiasse sensa ubidilo. Contut a fasìa pa belfé a arziste a le vàire arzòrse d'un sërvan ësvicc 'ma col-lì: ël foèt a l'é aussasse vist e pris, an ësmijanda tre vire pì gròss an cole man cite, e a l'é frandasse anans an tomband an sla ponta dël nas d'un can. Ël can a l'ha giapà e a smijava frapà; j'àutri a j'ero ancó inchiet: a duvìo avèj pensà a n'assident. Ma 'l foèt a l'é torna frandasse anans e a l'é tombà an sla ponta 'd n'àutr nas. Le bestie anlora a l'han comprendù ch'a l'era pa d'ancàpit ch'a ruvavo coj crèp dangreus, ma ch'a-j adressava n'euj sensa përdon e ch'as falìa mai. Da col di apress, a l'han portaje rëspet a Lurulu bele ch'a l'hèissa pa l'odor ëd n'òm. Parèj Orion e soa muda a son anviarasse 'nvers ca ch'a l'era sèira tard e gnun can da bërgé a sarìa stàit bon a goerné në strop ëd feje pì sigur e s-ciass ant na vàuda praticà dai luv, che lòn che Lurulu a goernava la muda: a ruvava dun-a su minca banda o da daré, dontsëssìa ch'a-i fussa un can ch'a rolèissa fòra, e a l'era fin-a bon a sauté da na banda a l'àutra dla muda. Le montagne bleuve spalie dj'arfaj a son dësparìe da 'nt le viste dnans che Orion a fussa slontanasse sent pass dal finage, da già che ij sò pich sensa ombre a j'ero stërmà dal top ëd la Tèra an camin a fesse pì fonz tut travers le tère cognossùe. A 'ndasìo a ca, e da lì nen vàire a l'é comparije dzora 'd lor ël dròch lordiant ëd le stèile ch'a së s-ciairo da la Tèra. Lurulu mincatant a-j vardava smaravijà, tant 'ma i l'oma fàit ëdcò nojàit na vira o l'àutra. Contut chiel a l'avìa la ment pì che àutr ai can, da già che ore ch'a l'era ant le tère cognossùe, a l'avìa anteresse për le ròbe dë sta Tèra. E pa gnun can a bëstandava, për pàu che 'l foèt ëd Lurulu a-j calèissa a còl con ij sò cit ës-ciòp, magara 'n sla ponta dla coa, an ëspataranda na frisa 'd póver ëd fragment ëd pënna e 'd filsela dël foèt: la bestia a mandava 'n giap e a corìa torna dlongh ansem a j'àutre, e la muda a savìa parèj che n'àutr ëd coj crèp ch'as falìo mai a l'avìa dàit ant ël sègn. Un bel deuit a dovré 'l foèt e l'adressa a dé ant la motera a ven-o apress ëd për lì vint agn, dijoma, da na vita asdàita a dovré 'l foèt con ij can. Dle vire a passa dal pare al fieul, e sòn a l'é mej che d'agn ëd pràtica. Contut nì d'agn ëd pràtica nì la costuma al foèt che un a l'ha 'nt ël sangh a son bon a dé la bon-a mira ch'a-i ven da la màgica. Ël frandesse anans dël foèt dël sërvan, subitani 'ma 'l viresse dj'euj, sò ruvé ant ël sègn lest 'ma në sforgo, a j'ero pa dë sta Tèra. E bele che a n'òm ch'a passèissa da cole bande, jë s-ciòp ëd col foèt a pudèisso smijé pa nèn ëd pì che 'l travaj d'un cassador 'ma a-i na j'é vàire, contut a-i era pa 'n can ch'a savèissa nen ch'a-i era an bal motobin pì tant che lòn, cheicòs ch'a vnisìa da bin dëdlà dle tère cognossùe. A-i era già 'n sentor dël fé dël di cora che Orion a l'ha torna s-ciairà 'l vilage d'Erl, ch'a mandava su 'd pilie 'd fum da 'd feu viscà bonora là sota; parèj a l'é calà con ij can e sò cap-cassa neuv giù për le còste dla val. Dë fnestre già sbalassà a jë sghiciavo l'euj damentre ch'a passava për la stra e a ruvava a la fin ant la caciura e 'nt ël fresch dij cënnij veuid. Na vira che le bestie a son ëstàite tute angramislà 'n sla paja, Orion a l'ha trovaje 'd logis ëdcò a Lurulu: na sofia an drocheri anté ch'a-i era 'd sach e 'd baron ëd fèngh. Dontrè colomb a l'avìo chità na colombera giusta lì dacant e ore a j'ero a gioch tut arlongh dij trav. Orion a l'ha lassà Lurulu 'mbelelì e a l'é andàit an soa tor ambëssì, pien ëd seugn e 'd fam, e fin-a pì strach che lòn ch'a sarìa ëstàit s'a l'hèissa trovà në lioncòrn për dabon; belavans l'armor dël bërtavlé dël sërvan cand ch'a l'avìa rëscontralo 'n sla finansa, a l'avìa anvanà 'd sërché cole bestie malfiante sa neuit-lì. Orion a l'é andurmisse dlongh, diferent dal sërvan che, drinta a la sofia cascant, a l'é stàit astà ampéss su sò baron ëd fèngh a vardé passé 'l temp. Travers ëd chërpure dle saraje veje a s-ciairava le stèile ch'as bogiavo. A l'ha vëgguje fesse pì spalie e a l'ha s-ciairà n'àutra lus ch'a së spantiava: a l'era la blëssa frapanta dla primalba. A l'é sdasse dla malpron ch'a-i era 'nt ël solé pien dël rocolé dij colomb e a l'ha vardà la contnensa malsoà 'd cole bestiëtte. A l'ha sentù d'osej afaresse ansim a d'orm lì davzin e d'òmo virolé la matin bonora, e 'd cavaj, ëd carton e 'd vache; e tut a cangiava con pì che la matin a 'ndasìa anans. Na tèra anté che tut a cangiava! Ël dësblesse dj'ass ëd la sofia, la mofa fòra an sla caussin-a, ëd bòsch vej ch'a së sbrisava: tut a smijava conté la midema stòria. Cangiament, e pa nèn ch'a stèissa l'istess. A l'ha pensà a la caciura eternal ch'a goernava la blëssa dël Pais ëd j'Arfaj. Peui a l'ha pensà a la tribù dij sërvan ch'a l'avìa chità, an ciamandse còs ch'a l'avrìo pensà 'd lòn ch'a-i ruvava 'mbelelì. E ij colomb a son ëstàit ësbaruvà 'd bòt an blan da jë s-cionf ëd rij ëd Lurulu. Pijàit da «https://pms.wikisource.org/w/index.php?title=La_Fija_dël_Rè_dj%27Arfaj/Capitol_22&oldid=7178» Categorìe: Sota-pàgine Piemontèis La Fija dël Rè dj'Arfaj Lista ëd navigassion Utiss përsonaj Nen rintrà ant ël sistema Discussion Contribussion Creé un cont Rintré ant ël sistema Spassi nominaj Pàgina Discussion Variant expanded collapsed Vìsite Lese Modifiché Smon-e la stòria Ëd pi expanded collapsed Sërché Navigassion Intrada Discussion an tra j'utent Neuve Ùltime modìfiche Na pàgina qualsëssìa assistensa tècnica Oferte Utiss Pàgine con dj'anliure che a men-o a costa-sì Modìfiche colegà Carié n'archivi Pàgine Speciaj Anliura fissa Anformassion an sla pàgina Sita sta pàgina-sì Stampa/espòrta Crea un lìber Version bon-a për stampé Scarica ePub Scarica MOBI Scarica PDF Altri formati Àutre lenghe Gionté dle liure Modificà l'ùltima vira dël 8 giu 2018, al 13:18. Ël test a l'é disponìbil sota la licensa Creative Commons atribussion-partagi ugual; a podrìo aplichesse d'àutre condission. Ch'a vëdda le Condission d'usagi për ij detaj.	correct (natural sentence)	
Guéthary a l'é na comun-a fransèisa ant la region aministrativa dl’Aquitania, ant ël dipartiment dij Pirené Atlàntich. A së stend për na surfassa ëd 1,4 km², con 1.105 abitant, scond ël censiment dël 1999, con na densità ëd 789 ab/km².	correct (natural sentence)	
Ël vent solar a l'é na corent ëd partissele carià da na mira elétrica ch'a part an continuassion dal sol, an tute le diression, parèj ël la lus visìbil. A l'é pi fòrt cand che ël sol a l'é pi ativ. As peul nen vëdd-se, ma a modìfica la forma dël camp magnétich ëd la Tèra e a l'é a l'adoss ëd j'aurore boreaj e austraj. A peul antërferì con ij signaj radio e dla television.	correct (natural sentence)	
Ël general Charles-André-Joseph-Marie de Gaulle, nassù ai 22 ëd novèmber dël 1890, mòrt ai 9 ëd novèmber dël 1970, a l'é stàit un militar e om polìtich fransèis A l'é stàit militar dal 1912 al 1940. D'apress dël 1940 a l'ha rapresentà la Fransa libra fin a la fin ëd la Sconda guèra mondial. Riciamà an polìtica a l'é stàit President ëd la Fransa dal 1959 al 1969.	correct (natural sentence)	
La lenga iha based pidgin o Iha Based Pidgin a l'é un-a dle lenghe pidgin o pidgin e a l'é parlà dzortut an Indonesia (Papua).	correct (natural sentence)	
A l’é ëdcò la prima sità dla Grecia për popolassion, con 745.514 abitant, 3.761.810 s'as conta ëdcò tuta l'area metropolitan-a (2007).	correct (natural sentence)	
A confin-a a nòrd-òvest con la provincia ëd Benevènt, a nòrd-est con la Pulia (provincia ëd Fògia), a sud-est con la Basilicà (provincia ëd Potensa), a sud con la provincia ëd Salern e a òvest con la provincia ëd Nàpoli.	correct (natural sentence)	
Santo Estevo ëd Pedre a l’é na paròchia che a aparten al munissipi (‘‘concello’’ an galissian) ëd Cerdedo. Soa popolassion al censiment dël 2004 a l’era ëd 191 (99 fomne e 92 òm) distribuì an 3 grup ëd popolassion. Galissia | Provinsa ëd Pontevedra | Paròchie ëd Cerdedo Castro (Santa Baia) | Cerdedo (San Xoán) | Figueiroa (San Martiño) | Folgoso (Santa María) | Parada (San Pedro) | Pedre (Santo Estevo) | Quireza (San Tomé) | Tomonde (Santa María)	correct (natural sentence)	
Montecreto a l'é na comun-a dla region Emilia-Romagna, provincia ëd Mòdena, con sirca 929 abitant . A s'ëstend për n'aira ëd 31 kilòmetr quadrà, con na densità ëd popolassion ëd 30 ab/km quadrà. A confin-a con Lama Mocogno, Pavullo nel Frignano, Riolunato, Sestola.	correct (natural sentence)	
La lenga hiri motu o Hiri Motu a l'é un-a dle lenghe pidgin e a l'é parlà dzortut an Papua Neuva Guinea.	correct (natural sentence)	
Colmar a l'é na comunna fransèisa, capital (prefeture) dël dipartiment (dipartiment) ëd l' Haut-Rhin (Àut Ren), ant la region dl'Alsassia, ai pé dij Vosges. Ant ël 1999 la sità a l'avìa na popolassion ëd 65.136 përson-e.	correct (natural sentence)	
Ël grand ës-ciòp a l'é n'espansion amprovista che, conforma a la teorìa moderna, a l'avrìa fàit ës-ciòde l'univers.	correct (natural sentence)	
San Miguel ëd Cequeliños a l’é na paròchia che a aparten al munissipi (‘‘concello’’ an galissian) d'Arbo. Soa popolassion al censiment dël 2004 a l’era ëd 218 abitant (114 fomne e 104 òm), distribuì an 8 grup ëd popolassion. Galissia | Provinsa ëd Pontevedra | Paròchie d'Arbo Arbo (Santa María) | Barcela (San Xoán) | Cabeiras (San Sebastián) | Cequeliños (San Miguel) | Mourentán (San Cristovo) | Sela (Santa María)	correct (natural sentence)	
Prat a l'é na comun-a fransèisa ant la region aministrativa ëd Brëtagna, ant ël dipartiment ëd Côtes-d'Armor. A së stend për na surfassa ëd 21,85 km², con 1.027 abitant, scond ël censiment dël 1999, con na densità ëd 47 ab/km².	correct (natural sentence)	
Diano Marina (A Maìna de Di-àn an lenga lìgure) a l'é un comun dla Liguria ëd 5.966 abitant, an provincia d'Imperia.	correct (natural sentence)	
Trecasali (Tricasèl o Tricasé an dialèt parmesan) a l'é un pais ëd l'Emilia-Romagna, an provinsa ëd Parma. A l'é stait un comun autònom fin al 31/12/2013; dal 01/01/2014 a l'é unisse al comun ëd Sissa për formé ël neuv comun ëd Sissa Trecasali [1].	correct (natural sentence)	
Cindré a l'é na comun-a fransèisa ant la region aministrativa dl’Alvernia, ant ël dipartiment d’Allier. A së stend për na surfassa ëd 22,36 km², con 313 abitant, scond ël censiment dël 1999, con na densità ëd 14 ab/km².	correct (natural sentence)	
Damentre che ij color ëd la sèira dël di apress a 'ncaminavo a svalurì, un a l'avrìa podù s-ciairé 'n viandant arambesse ai ciòm ch'a së slargavo a mesdì-matin d'Erl tut arlongh dij teniment e ch'a possavo soe stenduve dzerte fin-a a la ligna dl'archengh e findi dëdlà dël finage e andrinta dël Pais ëd j'Arfaj. Àora che la lus as sëmmava, sa valba a bërlusìa mincenta. Ij vestì e 'l capel àut ëd col viandant a j'ero tant nèir che un a sarìa stàit bon a s-ciairelo da bin daleugn contra 'l verd ësbiajì dij camp, damentre ch'a marciava an broa dël maré ant la lus grisa dla sèira. Ma a-i era pa gnun ambelelà a vardelo a na tal ora, ch'a fussa nen l'istess leu dzert, sicoma ch'as sentìa già 'n sij camp la mnassa dël top e tute le vache a j'ero 'nt jë stabi e ij paisan al càud drinta a soe ca; e donca 'l viandant a l'era 'n camin a marcé tut për sò cont. Da lì a 'n pòch, an passanda për ëd vieuj malfidà, a l'é ruvà a marcé trames a 'd cane e 'd leschëtte sutile, che 'l vent a-j contava dë stòrie ch'a l'han gnun sens për j'òmo, dë stòrie longhe 'd malpron malincurosa e 'd legende veje an sla pieuva; antërcola, an sle tère àute ch'as fasìo pì sombre, leugne daré 'd chiel, a l'ha s-ciairà 'd lum tërmolant vischesse anté ch'a-i era 'd ca. A marciava con l'aria seriosa e severa d'un ch'a l'ha da chitesse d'afé amportant con cheidun; mach che chiel a virava le spale a cole ca-là e a l'era pa adressà 'nvers un vilage o 'l ciabòt solengh ëd cheidun: a 'ndasìa anté ch'a-i era pa n'ànima, dësgià che 'l ciòm a furnìa drit ant ël Pais ëd j'Arfaj. Antra chiel e 'l finage fiosch ch'a spartìa la Tèra dal Pais ëd j'Arfaj a-i era gnun òm, e bele parèj, ël viandant a marciava tant 'ma s'a l'hèissa 'n càrich ëd gròssa monta da livré. A minca 'n pass ch'a fasìa, la mofa vërda brilianta a tërmolava e a smijava che 'l maré a fussa lì lì për travondlo, convnù che sò bordon a fongava ancreus ant la pàuta e a jë smonìa pa pì 'n pontaj; contut a-i era vis che al viandant a-j n'anfèissa mach ëd marcé fier e sostnù. E a seguitava a 'ndé anans an col mojiss arzigos con n'anlura ch'a s'afasìa 'd pì a na procission ëd na festa granda cand che j'ansian e j'autorità d'un vilage a anandio na fera ant ij di comandà, e 'l pì degn ëd lor a benediss ël mërcà e tùit ij campagnin as mugio dantorn ai banchèt a fé barata. J'osej cantërlé a son ësvolastrà a ca an passand an broa dël ciòm antant ch'a tornavo a le cioende anté ch'a j'ero nà; ij colomb a son volà 'nvers tèra për andé a gioch su d'erbo àut e scur; ël pì tardor d'un gròss ëstrop ëd croass a l'era giumai andass-ne via e ore 'l cel a l'era veuid. Un frisson a l'ha travërsà 'l maré dësmisurà përchè dla neuva ch'a l'era ruvaje 'n forësté. An efet, dlongh che 'l viandant a l'avìa butà 'n pé s'un ëd coj motass ëd mofa bërlusenta ch'a chërso con foson ant ij mojiss, un tërmolon a l'era frandasse da soe rèis e da sota dle gambe dle leschëtte e a l'avìa corù 'ma 'n raj ëd lus sota la surfassa dl'eva, o miraco pitòst 'ma la mùsica 'd na canson, e a l'avìa viagià leugn leugn travers ël maré për ruvé 'ma 'n soschiam* al finage dl'ambrun anmascà ch'a spartiss ël Pais ëd j'Arfaj da la Tèra, e a l'era pa fërmasse 'mbelelà, ma a l'avìa dësrangià bele dcò 'l finage e a l'avìa travërsalo, e parèj a l'avìo sentulo dcò ant ël Pais ëd j'Arfaj, sicoma che anté che 'l gròss ciòm a ruvava fin-a an broa dla Tèra, la finansa a l'era pì sutila e pa bin marcà com a j'àutre mire. Dun-a che 's frisson a l'é ruvà dal creus dël maré, ij culèis a son dëstrasse da 'n soe ca ch'a fà malfé a figuresse e, an ondojand ij sò ciàir, a son butasse a ciamé 'l viandant për ëmnelo anans an sla mofa tramblotanta: a l'era l'ora dël di che j'anie a sërnìo për anandié soa migrassion. Trames a lë sfrolé, ël frandesse e la gòj ëd j'ale dj'anie, ël viandant a l'é andaje dapress ai ciàir ondojant an forandse viaman ëd pì ant ël creus dël ciòm. Contut, mincatant chiel a së slontanava da lor, parèj che për un pòch a j'ero lor ch'a l'avìo da 'ndeje dapress, nopà dë mnelo 'ma ch'a son costumà a fé; sòn a seguitava fin-a a la mira ch'a-j viravo dantorn butandëss-je torna dëdnans e fasendje torna stra. Un ch'a l'hèissa beicà, a fussa mach ëstaje cheidun a beiché an cola sombrura e ant un leu arzigos parèj, a l'avrìa pa butaje vàire a 'rmarché, da la manera 'd bogesse 'd col viandant veneràbil, na smijansa dròla con lòn ch'a fà a la prima la fumela dël pivié verd cand ch'a serca 'd tiresse dapress un forësté, për ëmnelo leugn da l'aussament coatà 'd mòfa anté ch'a l'ha faje j'euv. O miraco, sa smijansa a l'é mach na stravaniada e chi ch'a l'hèissa vardà a l'avrìa s-ciairà pa nèn dë sta sòrt. Comsissìa cola neuit an cola valba dzerta a-i era pa gnun ch'a beichèissa. Ël viandant a l'ha seguità për soa stra, dle vire an dësrajand anvers le mote arzigose 'd mofa, dle vire an andasend anvers ij camp verd marlàit pì sigur, comsissìa tavòta con na demarcia granda e seriosa e n'anlura dasianta, e ij culèis a son baronasse an dròch dantorn a chiel. Antramentre, ël frisson përfond ch'a l'avìa butà an sj'avis ël maré visavì dël forësté, a l'é andàit anans për ël bolengh sota le rèis ëd le lësche, seguitanda për longh e për largh ant ël ciòm, tant 'ma l'arson ëd na mùsica che la màgica a l'hèissa fàit eternal, e dësrangiand ij culèis fin-a dëdlà dël finage con ël Pais ëd j'Arfaj. Pensé peui pa ch'i l'abia l'antendiment dë scrive cheicòs ch'a von-a a dëscàpit dij culèis o ch'a peussa esse gabolà tant 'ma në sfris visavì 'd loràit: gnun a duvrìa antërpreté an sa manera lòn ch'i scrivo. Contut, a l'é notòri che le creadure dij ciòm a serco sempe 'd tiré anvers sò dëstin chi ch'a viagia, e ch'a l'é da 'd sécoj ch'a s'amuso a dé sfògh a së spërvëzzo. Deme donca la contenta 'd mansioné sòn sensa carieme gnun antendiment ëd dëslàuda. E donca ij culèis ch'a s'arciampavo dantorn al viandant, a l'han ardobià ij sò sfòrs con cagnin-a. Ma chiel a l'ha schivià dcò col darié tentativ dë mness-lo dapress an fërmandse giusta pen-a an broa dij gheuj pì arzigos, e a l'ha seguità a 'ndé anans sempe san e sigur. Tut ël maré a l'é vnù a savèjlo, e anlora ij culèis ij pì gròss ch'a-i é ant ël Pais ëd j'Arfaj a son alvasse da 'n soa nita anmascà e a son frandasse travers la finansa, e tut ël ciòm a l'é stane dësrangià. Le creadure dël maré a lusìo dëdnans al viandant scasi tant 'ma 'd cite lun-e sfacià e a mnavo ij sò pass dasiant fin-a a la mira 'd feje buté la pel an s'un baston, ma peui a j'ero obligà a fé la stra a l'arculon ancó na vira s'a vorìo torné a tiress-lo dapress. E bele che chiel a portèissa 'n capel bin àut e 'n mantel longh e nèir, sé creadure van-e a l'han ancaminà a sdesse che le mote 'd mofa a resìo bin sò pèis, diferent da 'ma ch'a l'era sempe vnuje dnans con j'àutri ramingàire. An càusa a sòn, soa zara a l'é fasse ancó pì gròssa e a son arambass-je ancó pì davzin; e dontsëssìa che chiel a 'ndèissa, as je mugiavo viaman pì aranda. Ma franch përchè 'd tut sò furor, a riessìo pì nen a 'ncërmantelo con l'istessa malissia sutila ch'a l'avìo mostrà dnans. A dì la vrità, cheidun ch'a l'hèissa beicà antlora 'l maré, s'a fussa mach ëstaje cheidun, a l'avrìa s-ciairà cheicòs ëd pì che 'n viandant contornà dai culèis: a l'avrìa armarcà ch'a l'era scasi 'l viandant ch'a jë mnava lor, nopà d'esse mnà dai luneri. E con tuta soa fërlin-a 'd flambelo, le creadure dël maré a j'ero nen ësdasse d'esse an camin a vzinesse viaman ëd pì a la tèra sùita. Na vira che tut a l'é stàit ëscur, da l'eva an fòra, a son trovasse 'd bòt an blan ant un camp coatà d'erba, a rabasté ij pé 'n sël pasturage rasch. Antërcola, ël viandant a l'era astasse crocionà con jë snoj contra 'l manton e a l'é butasse a smiceje da sota l'ala 'd sò capel àut e nèir. A l'era pa mai ancapitaje che cheidun ëd lor a fussa stàit tirà 'n sla tèra sùita da chèich viròtola, e dì che trames a lor cola neuit a-i era fin-a ij pì vej e amportant dij culèis, ch'a j'ero ruvà con sò ciàir parij ëd col ëd la lun-a da dëdlà dël finage con ël Pais ëd j'Arfaj. A son beicasse antra 'd lor genà e smaravijà, an lassandse andé leubi an sl'erba, përchè che la rudiëssa e la durëssa dla tèra frëmma a-j acablava, costumà 'ma j'ero al maré. Peui a l'han ancaminà a 'ncòrzësse che 'l viandant veneràbil, ch'a seguitava a smirajeje con d'euj ch'a campavo dë sfiam trames a la conzëbbia 'd vestì nèir, a l'era pòch pì gròss che loràit, bele con soa aria 'd përson-a 'd riguard. A dì la vrità, a smijava pì tëgg e tërcagnù che àut. Chi ch'a l'er-lo chiel-sì, a l'han ancaminà a bërboté, ch'a l'avìa tirà parèj ëd culèis? E dontrè 'd coj pì vej ruvà dal Pais ëd j'Arfaj a son arambass-je për ciameje con che bèch a l'hèissa ablije 'mbelelì. Sensa aussé o viré la testa, chiel a l'ha parlaje da 'nté ch'a l'era astà. "Gent dij ciòm," a l'ha dije, "av pias-ne jë lioncòrn?" A la paròla lioncòrn, dëspresia e grign a l'han vempù ij cit cheur ëd cola furfa volàtica, an paranda via tute j'àutre emossion, a la mira 'd dësmentié 'l fot d'esse stàit tirà 'mbelelì, bele che angabioleje parèj a fussa tnù da lor ël pés ësfris, e a l'avrìo sigura pa përdonajlo s'a l'hèisso avù 'd memòrie pì longhe. A la paròla lioncòrn a l'han grignolà tùit sotvos an fasenda tramolé su e giù soe giolëtte, tant 'ma 'l ciàir campà da 'n cit miror che na man francon-a a bogèissa lest. Jë lioncòrn! A-j piasìo franch pòch cole creadure autere ch'as pijavo bin varda 'd parlé a la gent dël maré cand ch'a vnisìo a boresse a soe leuje, o 'd porté rëspet ai gròss culèis dël Pais ëd j'Arfaj e a coj pì cit ch'a fan ciàir ai ciòm ëd la Tèra. "Pa 'd pianta," a l'ha dit un ëd j'ansian dij culèis, "a gnun ëd nojàit a-j piaso jë lioncòrn." "Anlora vnì con mi," a l'ha dije 'l viandant, "i-j daroma la cassa, e vojàit in fareve ciàir con vòsti lum cand ch'i-j daroma dapress con ij can për ij camp ëd le tère cognossùe." "Forësté veneràbil," a l'ha dit col ansian dij culèis; ma a sé paròle, ël viandant a l'ha campà via sò capel e a l'é sautà fòra da 'n sò longh mantel nèir, an restanda patanù 'ma na ran-a dëdnans ai culèis. Anlora a l'han podù vëgghe tùit ch'a l'era stàit un sërvan ch'a l'avìa mincionaje. Contut a son pa pijass-la vàire, sicoma che la gent dël maré a l'avìo mincionà soens ij sërvan, parèj 'ma ij sërvan a l'avìo fàit con la gent dël maré për un përfond ëd temp e tante 'd cole vire che mach ij pì savi antra 'd lor a j'ero bon a dì chi ch'a l'avìa mincionà pì tant j'àutri e 'd vàire torn a fusso anans. A son consolasse an visandse dle vire che ij sërvan a j'ero stàit butà an ridìcol, e a l'han daje paròla ch'a sarìo andàit a giutelo con ij sò ciàir a dé la cassa a jë lioncòrn, dësgià che sò vorèj a l'era fiach cand ch'a j'ero an sla tèra sùita e a consentìo fàssil a minca antauladura e a-j andasìo dapress a jë sghiribiss ëd chicassìa. A l'era stàit Lurulu ch'a l'avìa angabiolà parèj ij culèis, cognossenda bin 'ma ch'a-j fasìa gòj a lor ëd tiré ij viagiator: a l'avìa trovà 'l capel ël pì àut e 'l mantel ël pì sever ch'a podèissa robé e a l'era anviarasse a fé për bocon, savenda ch'a l'avrìa tiraje an sa manera da motobin daleugn. Àora ch'a l'avìa samblaje tùit ansema an sla tèra frëmma e ch'a j'ero angagiasse a feje ciàir e giutelo contra jë lioncòrn, lòn che ij culèis a fasìo volonté përchè dl'auteur ëd cole bestie, a l'é anviarasse për ëmneje a Erl, adasi al bel prim, antant che ij sò pé 'd lor as faitavo a la tèra dura; e parèj, a cit pass, a l'é tirass-je apress për ij camp fin-a a la vilòtola. Da peui ch'a l'é staje pì gnente ant ël maré ch'a jë smijèissa bele mach na frisa a n'òm, j'òche a son calà torna giù con gròss bataclan ëd j'ale, ij garganej cit e svicc a son frandasse 'nvers ca e tuta l'aria sombra a l'é stàita satìa e arsonava dij vers e dij vòli dj' Pijàit da «https://pms.wikisource.org/w/index.php?title=La_Fija_dël_Rè_dj%27Arfaj/Capitol_29&oldid=7193» Categorìe: Sota-pàgine Piemontèis La Fija dël Rè dj'Arfaj Lista ëd navigassion Utiss përsonaj Nen rintrà ant ël sistema Discussion Contribussion Creé un cont Rintré ant ël sistema Spassi nominaj Pàgina Discussion Variant expanded collapsed Vìsite Lese Modifiché Smon-e la stòria Ëd pi expanded collapsed Sërché Navigassion Intrada Discussion an tra j'utent Neuve Ùltime modìfiche Na pàgina qualsëssìa assistensa tècnica Oferte Utiss Pàgine con dj'anliure che a men-o a costa-sì Modìfiche colegà Carié n'archivi Pàgine Speciaj Anliura fissa Anformassion an sla pàgina Sita sta pàgina-sì Stampa/espòrta Crea un lìber Version bon-a për stampé Scarica ePub Scarica MOBI Scarica PDF Altri formati Àutre lenghe Gionté dle liure Modificà l'ùltima vira dël 8 giu 2018, al 13:18. Ël test a l'é disponìbil sota la licensa Creative Commons atribussion-partagi ugual; a podrìo aplichesse d'àutre condission. Ch'a vëdda le Condission d'usagi për ij detaj.	correct (natural sentence)	